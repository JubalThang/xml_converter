<?xml version="1.0" encoding="utf-8"?>
<XMLBIBLE xmlns:xsi="http://www.w3.org/2001/XMLSchema-instance" biblename="TDM Simple Version">
    <BIBLEBOOK bnumber="1" bname="Piancilna" bsname="GEN">
        <CHAPTER cnumber="1">
            <VERS vnumber="1"> A kipat cil-in Pasian in vantung le leitung a piangsak hi. </VERS>
            <VERS vnumber="2"> Leitung in limlemel nei loin a awngthawlpi ahi hi. Tuipi tung tengah khua mial bikbek a, tua tui tungah Pasian’ Kha in na a sem hi.
            </VERS>
            <VERS vnumber="3"> Pasian in, “Khuavak om hen,” ci hi; tua ciangin khuavak om pah hi. </VERS>
            <VERS vnumber="4"> Pasian in tua khuavak hoih hi, ci-in a mu hi. Pasian in khuamial panin khuavak khen khia hi. </VERS>
            <VERS vnumber="5"> Pasian in khuavak pen “Sun” ci a, khuamial pen “Zan” ci hi. Nitak hong bei-in, zingsang hong tunga, ni khat ni ahi hi.
            </VERS>
            <VERS vnumber="6"> Pasian in, “Tuite’ laizangah van kuumpi om henla, tua van kuumpi in tui le tui kikhensak hen,” ci hi. </VERS>
            <VERS vnumber="7"> Pasian in van kuumpi bawl a, van kuumpi tunga om tuite le van kuumpi nuai-a om tuite a khen hi. Tua mah bangin a piang pah hi. </VERS>
            <VERS vnumber="8"> Pasian in van kuumpi pen “Vantung” ci hi. Nitak hong bei-in zingsang hong tunga, ni nih ni ahi hi.
            </VERS>
            <VERS vnumber="9"> Pasian in, “Vantungte nuai-a om tuite mun khatah kikhawm henla, lei keu kidawk hen,” ci hi. Tua mah bangin a piang pah hi. </VERS>
            <VERS vnumber="10"> Pasian in lei keu pen “Leitung” ci a, a kikaikhawm tuite pen “Tuipi” ci hi. Pasian in tua pen hoih hi, ci-in a mu hi. </VERS>
            <VERS vnumber="11"> Pasian in, “Leitung in kung tuamtuamte piangsak henla, tang a nei kungnote, a gah sungah tang a om singgah kungte, amau’ nam ciatin leitungah piangsak hen,” ci hi. Tua mah bangin a piang pah hi. </VERS>
            <VERS vnumber="12"> Leitung in kung tuamtuamte piang khiasak a, kungnote in amau’ nam ciatin tang piangsakin, singkung in a sungah tang a om gahte piangsakin, amau’ nam ciatciatin piangsak hi. Pasian in tua pen hoih hi, ci-in a mu hi. </VERS>
            <VERS vnumber="13"> Nitak hong bei-in zingsang hong tunga, ni thum ni ahi hi.
            </VERS>
            <VERS vnumber="14"> Pasian in, “Sun le zan a khen dingin vantungah khuavakte om hen; tuate pen pawi hun le khuahun, ni le kumte khen nading hi henla, </VERS>
            <VERS vnumber="15"> leitung khua a vaksak dingin vantungah khuavak hi uh hen,” ci hi. Tua mah bangin a piang pah hi. </VERS>
            <VERS vnumber="16"> Pasian in khuavak lian nih bawl a, khuavak lian zaw pen sun a uk ding, khuavak neu zaw pen zan a uk dingin bawl a, amah in aksite zong a bawl hi. </VERS>
            <VERS vnumber="17-18"> Leitungah khua a vaksak ding, sun le zan a uk ding, khuamial panin khuavak a khen khia dingin Pasian in vantungah tuate a koih hi. Pasian in tua pen hoih hi, ci-in a mu hi. </VERS>
            <VERS vnumber="19"> Nitak hong bei-in zingsang hong tunga, ni li ni ahi hi.
            </VERS>
            <VERS vnumber="20"> Pasian in, “Tuite in a nungta ganhing honpite piangsak henla, vantung kantanin leitungah vasate leeng tahen,” ci hi. </VERS>
            <VERS vnumber="21"> Tua ahih ciangin Pasian in tuipi ganhing golpite le amau nam ciatin tuipi sungah tampi a pha, nuntakna a nei a gamtang thei ganhing namkim le kha a nei vasa khempeuh amau nam ciatin a piangsak hi. Pasian in tua pen hoih hi, ci-in a mu hi. </VERS>
            <VERS vnumber="22"> Pasian in amaute thupha pia a, “Ci pha-in tampi pha-in, tuipi sung dim unla, leitungah vasate tampi pha un,” ci hi. </VERS>
            <VERS vnumber="23"> Nitak hong bei-in zingsang hong tunga, a ni nga ni ahi hi.
            </VERS>
            <VERS vnumber="24"> Pasian in, “Nuntakna a nei ganhingte amau nam ciatin leitung in piangsak hen: Innsa, gamsa le a bokvak ganhingte amau nam ciatin piang tahen,” a ci hi. Tua mah bangin a piang pah hi. </VERS>
            <VERS vnumber="25"> Innsa, gamsa le a bokvak ganhing khempeuh amau nam ciatin Pasian in a piangsak hi. Pasian in tua pen hoih hi, ci-in a mu hi.
            </VERS>
            <VERS vnumber="26"> Tua ciangin Pasian in, “Eima lim, eimah hong sunin mihing bawl ni. Tuipi ngasate tung, huihlak vasate tung, ganhingte tung le leitunga, a bokvakte tungah ukna neisak ni,” a ci hi. </VERS>
            <VERS vnumber="27"> Tua ahih ciangin Pasian in ama lim bangin mihing piangsakin, Pasian’ lim bangin amah a piangsak hi. Amah in numei le pasal a piangsak hi. </VERS>
            <VERS vnumber="28"> Pasian in amaute thupha pia a, Pasian in amaute tungah, “Ci pha-in tampi pha unla, leitung dimin zo un. Tuipi ngasate tung, leitungah a gamtang, a nungtate tungah ukna nei ta un,” a ci hi. </VERS>
            <VERS vnumber="29"> Pasian in, “En un, leitung maitang khempeuh ah a om, tang a piangsak kungno khempeuh le a gah sungah tang a om singkung khempeuh note tungah kong pia khinta hi. Tuate an-in na nei ding uh hi. </VERS>
            <VERS vnumber="30"> Leitung ganhing khempeuhte tung, huihlak vasate tung, leitungah a bokvakte tung, nuntakna hu a neite tungah an dingin kung hing khempeuh kong pia khinta hi,” a ci hi. Tua mah bangin a piang pah hi. </VERS>
            <VERS vnumber="31"> Pasian in a bawlsa khempeuh en a, hoihsa mahmah hi. Nitak hong bei-in zingsang hong tunga, a ni guk ni ahi hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Tua ahih ciangin vantung, leitung le a sunga omte kiman khin hi. </VERS>
            <VERS vnumber="2"> Ni sagih ma-in Pasian in a nasepte zo khinta a, ama hihsa nasep khempeuh panin ni sagih ni-in a tawlnga hi. </VERS>
            <VERS vnumber="3"> Tua ahih ciangin Pasian in ni sagih ni thupha pia-in siangthosak hi. Bang hang hiam cih leh piansak nasepna ama nasep khempeuh panin tua ni-in Pasian a tawlnga hi. Eden Huanah Mi
            </VERS>
            <VERS vnumber="4"> Hihte pen, a kipiansak lai-a vantung le leitung tangthu ahi hi. Topa Pasian in leitung le vantungte a bawl hi. </VERS>
            <VERS vnumber="5"> Topa Pasian in leitungah guah zusak nai lo a, leitang a kho ding mi om lo ahih manin gam sung kungnote lei sungah om nai lo a, lo sung ankungte po khia lo hi. </VERS>
            <VERS vnumber="6"> Tua ciangin leitung panin meii lum kaaito-in, lei maitang khempeuh a buah hunin </VERS>
            <VERS vnumber="7"> Topa Pasian in leilak pan a leivui tawh mihing bawl a, a nak sungah nuntakna hu sang suk hi. Tua mi pen leitung nuntakna a nei mihing hong suak pah hi.
            </VERS>
            <VERS vnumber="8"> Topa Pasian in nisuahna lamah Eden huan khat bawl hi. Tua lai munah ama bawlsa mipa koih hi. </VERS>
            <VERS vnumber="9"> A deihhuai, nek dinga a hoih singkung nam khempeuh, huan laizangah nuntakna singkung le a pha le a sia theihna singkung, lei sung panin Topa Pasian in posak hi.
            </VERS>
            <VERS vnumber="10"> Huan sung a kawtsak dingin Eden nawkin gun khat hong luang a, tua mun panin gun hong kikhenin li hong pha hi. </VERS>
            <VERS vnumber="11"> A masa pen gun a min Pishon hi a, kham a omna, Havilah gambup kimkotah a luang pen ahi hi. </VERS>
            <VERS vnumber="12"> Tua gam a khamte hoih hi. Tua munah bedolak singnai le onik suang om hi. </VERS>
            <VERS vnumber="13"> A nihna gun min Gihon hi a, Kush gam kimkotah a luang pen ahi hi. </VERS>
            <VERS vnumber="14"> Assiria gam nisuahna lamah a luang a thumna gun min Hiddekel ahi hi. A lina gun pen Eufratis gun ahi hi.
            </VERS>
            <VERS vnumber="15"> Topa Pasian in mipa la-in, Eden huan kho-in a kem dingin a koih hi. </VERS>
            <VERS vnumber="16"> Topa Pasian in mipa thu pia a, “Na ut utin huan sung singkung gah khempeuh na ne thei ding hi. </VERS>
            <VERS vnumber="17"> Ahih hangin a pha le a sia theihna singkung gah pen na ne kei ding hi. Bang hang hiam cih leh tua na nek ni-in na si ding hi,” a ci hi.
            </VERS>
            <VERS vnumber="18"> Tua ciangin Topa Pasian in, “Mipa amah guak a om ding hoih lo hi. Ama ading a kituak a huh ding ka bawlsak ding hi,” ci hi. </VERS>
            <VERS vnumber="19"> Tua ahih ciangin Topa Pasian in gam sung ganhing khempeuh le huihlak vasa khempeuh lei tawh bawl a, mipa in tuate bang a ci hiam ci-in a theih nadingin mipa kiangah tuate a paipih hi. Nuntakna a nei khempeuhte pen mipa’ cih bangbang a min hi pahpah hi. </VERS>
            <VERS vnumber="20"> Mipa in ganhing nam khempeuh, huihlak vasa khempeuh le gam sung ganhing khempeuh min a vawh hi. Ahih hangin mipa a’ dinga a kilawm, amah a huh ding khat zong om lo hi.
            </VERS>
            <VERS vnumber="21"> Tua ahih ciangin Topa Pasian in mipa ihmut suaksak mahmah a, ama ihmut kalin a nakguhte khat la-in tua mun pen satak tawh a dimsak hi. </VERS>
            <VERS vnumber="22"> Topa Pasian in mipa’ tung panin a lak khiat nakguh pen numei khatin bawl a, mipa kiangah tua nu a paipih hi. </VERS>
            <VERS vnumber="23"> Tua ciangin mipa in, “Tu petpetin hih pen keima guhte le keima sate ahi hi. Amah pen mipa sung panin a kila khia ahih manin ‘Numei’ kici ding hi,” a ci hi. </VERS>
            <VERS vnumber="24"> Tua thu hangin pasal in a nu le a pa nusia-in a zi tawh kigawm a, amau tegel pum khat a bang uh hi.
            </VERS>
            <VERS vnumber="25"> Mipa le a zi a guaktangin om uh a, maizum lo uh hi.</VERS>
        </CHAPTER>
        <CHAPTER cnumber="3">
            <VERS vnumber="1"> Mi’ Thuman lohna Tu-in gulpi pen, Topa Pasian’ bawlsa gamlak ganhing dangte sangin ngiansiam zaw hi. Amah in numei kiangah, “Pasian in, ‘Huan sung singgah khat peuhpeuh ne lo ding,’ hong ci ahi hiam?” ci hi.
            </VERS>
            <VERS vnumber="2"> Numei in gulpi kiangah, “Huan sung singgahte ka ne thei ding uh hi. </VERS>
            <VERS vnumber="3"> Ahih hangin Pasian in, ‘Huan laizang a om singgah na ne kei ding uh hi, zong na lawng kei ding uh hi. Tua bang hih le-uhcin na si ding uh hi,’ hong ci hi,” a ci hi.
            </VERS>
            <VERS vnumber="4"> Ahih hangin gulpi in numei kiangah, “Na si kei ding uh hi. </VERS>
            <VERS vnumber="5"> Bang hang hiam cih leh tua singgah na nek ciangun na mitte uh hong vak dinga, a pha le a sia thei-in, Pasian tawh na kibat ding lamtak uh Pasian in thei hi,” a ci hi.
            </VERS>
            <VERS vnumber="6"> Tua ahih ciangin singkung a hoihna, mi a pilsak dingin tua a gah a deihhuaina a muh ciangin, a singgah loin a ne hi. Amah in singgah kimkhat a pasal pia a, a pasal in zong a ne hi. </VERS>
            <VERS vnumber="7"> A nek khit phetun amau tegel in khua phawk uh a, a guaktangin a omlam uh kithei uh hi. Amaute in theitehte khui tuahin puansilh dingin a bawl uh hi.
            </VERS>
            <VERS vnumber="8"> A nitak ciangin huan sungah Topa Pasian a hong paina ging amaute in za uh a, Topa Pasian’ muh loh dingin mipa le a zi, huan sung singte lakah a bu uh hi. </VERS>
            <VERS vnumber="9"> Ahih hangin Topa Pasian in mipa samin ama kiangah, “Koi lai-ah om na hi hiam?” a ci hi.
            </VERS>
            <VERS vnumber="10"> Amah in, “Nangma ginna huan sungah ka za a, ka lau hi. Bang hang hiam cih leh ka guaktangin om ka hih manin ka bucip hi,” a ci hi.
            </VERS>
            <VERS vnumber="11"> Amah in, “Na guaktang a na omna kua in hong gen ahi hiam? Na nek loh dinga kong thupiak singgah ne kha na hi hiam?” ci hi. </VERS>
            <VERS vnumber="12"> Mipa in, “Kei tawh a om dinga nong piak numei in singgah hong pia a, ke’n ka ne hi,” ci hi.
            </VERS>
            <VERS vnumber="13"> Tua ciangin Topa Pasian in numei kiangah, “Bangci a hici gamtat na hi hiam?” a ci hi. Numei in, “Gulpi in kei hong khem a, ka ne hi,” ci hi. </VERS>
            <VERS vnumber="14"> Tua ciangin Topa Pasian in gulpi kiangah, “Nang, hih bangin gamta khin na hih manin, ganhing khempeuhte le] gamlak ganhing khempeuhte sangin samsiatna na ngah zaw hi. Na gilpi-in lam na pai dinga, na nuntak sung tawntungin leivui na ne ding hi.
            </VERS>
            <VERS vnumber="15"> Nang le numei kikal na suanlekhakte le ama suanlekhakte kikalah kilangneihna ka omsak ding hi. Amah in na lutang hong sunim dinga, nang in ama khetul na sunim ding hi,” a ci hi.
            </VERS>
            <VERS vnumber="16"> Tua ciangin numei kiangah, “Naupaiina-ah na gimna nakpitakin ka khangsak dinga, na a sapipi-in nau na nei ding hi. Ahi zongin na pasal mah na deih dinga, amah in nang tungah hong uk ding hi,” a ci hi.
            </VERS>
            <VERS vnumber="17"> Tua ciangin mipa kiangah, “Nang in na zi’ thu mangin, ‘Nang in na ne kei ding hi,’ ci-in nang kong thupiak singgah ne na hih ciangin, nangma hangin leitang in samsiatna ngah hi. Na nuntak tawntung gimpi-in na semin na annek ding na zong ding hi.
            </VERS>
            <VERS vnumber="18"> Ling le kiakte, nang adingin hong po khiasak dinga, nang in gamlak kungte na ne ding hi.
            </VERS>
            <VERS vnumber="19"> Lei-ah na ciahkik matengin khua-ul kai-in na na sep ciang bekin an na ne ding hi. Bang hang hiam cih leh lei sung panin nang hong kipiangsak a, nang, leivui na hih manin, leivui mah na suakkik ding hi,” a ci hi.
            </VERS>
            <VERS vnumber="20"> Mipa in a zi’ min pen Eve, ci hi. Bang hang hiam cih leh amah pen mihing khempeuh’ nu ahi hi. </VERS>
            <VERS vnumber="21"> Topa Pasian in mipa le a zi adingin savun puan bawl a, amaute silhsak hi.
            </VERS>
            <VERS vnumber="22"> Tua ciangin Topa Pasian in, “En un, mipa pen eite khat tawh kibang a, a pha le a sia thei hi. Amah in nuntakna singgah ne-in a hin tawntung khak loh nadingin i vaihawm ding hi,” ci hi. </VERS>
            <VERS vnumber="23"> Tua ahih ciangin Topa Pasian in, amah a kipiansakna leitang a kho dingin Eden Huan panin mipa a sawl khia hi. </VERS>
            <VERS vnumber="24"> Amah in mipa hawl khia hi. Kherub-te le mun khempeuh a nga thei meikuang namsau pen nuntakna singkung lampi a cing dingin Eden Huan nisuahna lamah a koih hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Kain le Abel Tu-in mipa in ama zi Eve luppih a, amah gai-in Kain nei a, “Topa’ huhna tawh mi khat ka ngah khin hi,” ci hi. </VERS>
            <VERS vnumber="2"> Tua ciangin a sanggampa Abel nei leuleu hi. Tu-in Abel, tuu kempa hi a, Kain, lo khopa ahi hi. </VERS>
            <VERS vnumber="3"> Tua hun sungin Kain in lei pan a piang gah piakna Topa’ tungah paipih a, </VERS>
            <VERS vnumber="4"> Abel in a tuuhon tacilte le a sa limcite paipih hi. Topa in Abel le ama piakna thusim a, </VERS>
            <VERS vnumber="5"> ahih hangin Kain le ama piakna thusim lo hi. Tua ahih ciangin Kain heh mahmah a, a mai sia hi. </VERS>
            <VERS vnumber="6"> Topa in Kain tungah, “Bang hangin nang heh a, bang hangin na mai sia ahi hiam? </VERS>
            <VERS vnumber="7"> Limtakin hih lecin, nang hong kisang lo ding ahi hiam? Limtakin na hih kei leh nang hong hih nuamin mawhna in hong buk a, nang hong uk nuam hi. Ahih hangin nang in tua mawhna na zawh ding ahi hi,” a ci hi.
            </VERS>
            <VERS vnumber="8"> Kain in a sanggampa Abel kiangah, “Gamlakah vak ni,” ci hi. Amaute gamlakah a om ciangin Kain in a sanggampa Abel a that hi.
            </VERS>
            <VERS vnumber="9"> Tua ciangin Topa in Kain tungah, “Na sanggampa Abel koi-ah om ahi hiam?” a ci hi. Amah in, “Ka thei kei hi. Kei, ka sanggam a kempa ka hi hiam?” ci hi.
            </VERS>
            <VERS vnumber="10"> Topa in, “Bang hangin hici gamtat na hi hiam? Na sanggampa’ sisan, leilak panin kei tungah hong kiko hi. </VERS>
            <VERS vnumber="11"> Na sanggampa’ sisan a hup dingin a kam a ka leitang tungah tu-in nang hong kisamsiat hi. </VERS>
            <VERS vnumber="12"> Lo na khawh ciangin nang adingin an hong piangsak nawn lo ding hi. Nang pen a galtai, leitunga a vakvai na hi ding hi,” a ci hi.
            </VERS>
            <VERS vnumber="13"> Kain in Topa’ tungah, “Keimah gim hong kipiakna, ka thuak zawh ding hi lo hi. </VERS>
            <VERS vnumber="14"> En in, tuni-in nangmah in leitung panin kei nong hawl khia a, nang kiang panin kei nong not khia hi. Kei pen a galtai, leitungah a vakvai ka hi dinga, kei hong mu peuhmah in hong that ding hi,” a ci hi.
            </VERS>
            <VERS vnumber="15"> Tua ciangin Topa in ama kiangah, “Tua bang hi lo ding hi. Khatpeuh in Kain a thah leh tua pa tungah a zah sagihin kithuk ding hi,” a ci hi. Amah a tuakpeuh in a thahkhak loh nadingin Topa in Kain’ tungah ciaptehna khat a koih hi. </VERS>
            <VERS vnumber="16"> Tua ciangin Topa’ omna panin Kain pai khia-in Eden nisuahna lam Nod gam sungah a teeng hi. Kain’ Suanlekhakte
            </VERS>
            <VERS vnumber="17"> Kain in a zi luppih a, amah gai-in Enok a nei hi. Kain in khuapi khat sat a, tua khuapi min dingin ama tapa’ min tamin Enok a phuak hi. </VERS>
            <VERS vnumber="18"> Enok sung panin Irad suak a, Irad pen Mehujael’ pa ahi hi. Mehujael pen Methushael’ pa hi a, Methushael pen Lamek’ pa ahi hi. </VERS>
            <VERS vnumber="19"> Lamek in zi nih nei hi. A khat’ min Adah hi a, adang khat’ min Zillah ahi hi. </VERS>
            <VERS vnumber="20"> Adah in tapa Jabal nei hi. Amah pen puanbukte sungah teengin ganhing a neite’ pianna pupi ahi hi. </VERS>
            <VERS vnumber="21"> A sanggampa’ min Jubal hi a, laiza lasakna le tamngai tumte’ pianna pupi ahi hi. </VERS>
            <VERS vnumber="22"> Zillah in Tubalkain nei a, sumngo le sik nazat khempeuh a bawlte’ pianna pupi ahi hi. Tubalkain’ sanggamnu pen Naamah ahi hi.
            </VERS>
            <VERS vnumber="23"> Lamek in a zite kiangah, “Adah le Zillah aw, ka aw ngai un. Lamek’ zite aw, ka thugen ngai un. Kei hong liamsak manin mi khat, kei hong sat manin khanglai mi khat ka that khin hi.
            </VERS>
            <VERS vnumber="24"> Kain a kithah manin a zah sagihin kithukkik ahihleh, Lamek a kithah manin a zah sawmsagih le sagihin kithukkik taktak ding hi,” a ci hi. Seth’ Suanlekhakte
            </VERS>
            <VERS vnumber="25"> Adam in a zi luppih leuleu hi. Amah in tapa khat nei a, a min Seth ci hi. Bang hang hiam cih leh, “Kain in Abel that ahih manin Abel’ tangin Pasian in kei adingin naupang khat hong sehsak hi,” amah in ci hi. </VERS>
            <VERS vnumber="26"> Seth in zong tapa khat nei a, ama min Enosh ci hi. Tua hun a kipanin mite in Topa bia-in a min lawh ding kipan ta uh hi.</VERS>
        </CHAPTER>
        <CHAPTER cnumber="5">
            <VERS vnumber="1"> Hih pen Adam’ suanlekhakte’ laibu ahi hi. Pasian in mi a piansakin, amah in Pasian tawh a kisunin a bawl hi. </VERS>
            <VERS vnumber="2"> Amah in numei le pasal a piangsak hi. Amaute a kipiansakin amah in amaute, “Mi,” ci a, amaute thupha a pia hi.  </VERS>
            <VERS vnumber="3"> Adam kum za le kum sawmthum a phak khit ciangin, amah a sun tapa khat nei a, Seth ci-in a min a phuak hi. </VERS>
            <VERS vnumber="4"> Seth a suah khit ciangin Adam kum zagiat sung nungta lai hi. Amah in tanu le tapa dang zong a nei hi. </VERS>
            <VERS vnumber="5"> Tua ahih ciangin Adam’ nuntak hun sungteng pen kum zakua le kum sawmthum hi a, tua ciangin amah si hi.
            </VERS>
            <VERS vnumber="6"> Seth kum za le kum nga a phak ciangin Enosh kici tapa khat a nei hi. </VERS>
            <VERS vnumber="7"> Enosh a suah khit ciangin Seth kum zagiat le kum sawmthum nungta a, tanu le tapa dang nei lai hi. </VERS>
            <VERS vnumber="8"> Tua ahih ciangin Seth’ khan sungteng pen kum zakua le kum sawm le kum nih hi a, tua ciangin amah si hi.
            </VERS>
            <VERS vnumber="9"> Enosh kum sawmkua a phak ciangin, amah in Kenan kici tapa khat nei hi. </VERS>
            <VERS vnumber="10"> Kenan a suah khit ciangin Enosh kum zagiat le kum sawm le kum nga nungta a, tanu le tapa dang nei lai hi. </VERS>
            <VERS vnumber="11"> Tua ahih ciangin Enosh’ khan sungteng pen kum zakua le kum nga hi a, tua ciangin amah si hi.
            </VERS>
            <VERS vnumber="12"> Kenan kum sawmsagih a phak ciangin, Mahalalel kici tapa khat nei hi. </VERS>
            <VERS vnumber="13"> Mahalalel’ suah khit ciangin Kenan kum zagiat le kum sawmli nungta a, tanu le tapa dang nei lai hi. </VERS>
            <VERS vnumber="14"> Tua ahih ciangin Kenan’ khan sungteng pen kum zakua le kum sawm hi a, tua ciangin amah si hi.
            </VERS>
            <VERS vnumber="15"> Mahalalel kum sawmguk le nga a phak ciangin Jared kici tapa khat nei hi. </VERS>
            <VERS vnumber="16"> Jared’ suah khit ciangin Mahalalel kum zagiat le kum sawmthum nungta a, tanu le tapa dang nei lai hi. </VERS>
            <VERS vnumber="17"> Tua ahih ciangin Mahalalel’ khan sungteng pen kum zagiat le kum sawmkua le kum nga hi a, tua ciangin amah si hi.
            </VERS>
            <VERS vnumber="18"> Jared kum za le kum sawmguk le kum nih a phak ciangin Enok kici tapa khat nei hi. </VERS>
            <VERS vnumber="19"> Enok’ suah khit ciangin Jared kum zagiat nungta a, tanu le tapa dang nei lai hi. </VERS>
            <VERS vnumber="20"> Tua ahih ciangin Jared’ khan sungteng pen kum zakua le kum sawmguk le kum nih hi a, tua ciangin amah si hi.
            </VERS>
            <VERS vnumber="21"> Enok kum sawmguk le nga a phak ciangin, Methuselah kici tapa khat nei hi. </VERS>
            <VERS vnumber="22"> Methuselah’ suah khit ciangin kum zathum sung Enok le Pasian kikhawl a, tanu le tapa dang nei lai hi. </VERS>
            <VERS vnumber="23"> Tua ahih ciangin Enok’ khan sungteng pen kum zathum le kum sawmguk le kum nga ahi hi. </VERS>
            <VERS vnumber="24"> Enok pen Pasian tawh kikhawl hi. Enok kimu nawn lo hi; bang hang hiam cih leh Pasian in amah la hi.
            </VERS>
            <VERS vnumber="25"> Methuselah kum za le kum sawmgiat le kum sagih a phak ciangin Lamek kici tapa khat nei hi. </VERS>
            <VERS vnumber="26"> Lamek’ suah khit ciangin Methuselah kum zasagih le kum sawmgiat le kum nih nungta a, tanu le tapa dang nei lai hi. </VERS>
            <VERS vnumber="27"> Tua ahih ciangin Methuselah’ khan sungteng pen kum zakua le kum sawmguk le kum kua hi a, tua ciangin amah si hi.
            </VERS>
            <VERS vnumber="28"> Lamek kum za le kum sawmgiat le kum nih a phak ciangin tapa khat nei a, </VERS>
            <VERS vnumber="29"> ama min Noah phuakin, “Topa in a samsiatsa leitang panin hih pa in i nasepna le i gimnate-ah eite hong khah khia ding hi,” a ci hi. </VERS>
            <VERS vnumber="30"> Noah’ suah khit ciangin Lamek kum zanga le kum sawmkua le kum nga nungta a, tanu le tapa dang nei lai hi. </VERS>
            <VERS vnumber="31"> Tua ahih ciangin Lamek’ khan sungteng pen kum zasagih le kum sawmsagih le kum sagih hi a, tua ciangin amah si hi.
            </VERS>
            <VERS vnumber="32"> Noah kum zanga a phak khit ciangin Shem, Ham le Jafeth, tapa thum a nei hi.
            </VERS>
        </CHAPTER>
        <CHAPTER cnumber="6">
            <VERS vnumber="1"> Mihing A Gitlohna Leitungah mite tam dingin hong kipanin, amau’ sung panin tanute hong suah ciangin, </VERS>
            <VERS vnumber="2"> vana om mite in leitung mite’ tanute hoihsa uh ahih manin a deih bangun amaute zi-in a la uh hi. </VERS>
            <VERS vnumber="3"> Tua ciangin Topa in, “Mihingte sungah ka Kha om paisuak nawn lo ding hi. Bang hang hiam cih leh mihingte a mawh hi khinta a, kum za le kum sawmnih sung kisik nading hun kipia lai bek ding hi,” a ci hi. </VERS>
            <VERS vnumber="4"> Vana om mite in leitung mihing tanute luppihin, amaute in ta a neih hun laitak hitaleh tua khit hitaleh, amau’ suanlekhak Nefilim a kici mite leitungah om hi. Hih mite pen tang lai-a mi thahat, mi minthangte ahi uh hi. 
            </VERS>
            <VERS vnumber="5"> Leitungah mihing a gitlohna a liatna le mihing lungsim ngaihsutna peuhmah a sia ahih ngitngetna thu Topa in mu hi. </VERS>
            <VERS vnumber="6"> Leitungah mihing a bawl pen Topa khial kisa a, tua thu in ama lungsim dahsak hi. </VERS>
            <VERS vnumber="7"> Tua ahih ciangin Topa in, “Ka piansaksa mihing, ganhing, a bokvak ganhingte le huihlak vasate, leitung panin ka phiat khia ding hi. Bang hang hiam cih leh amaute ka bawl ka khial hi,” a ci hi. </VERS>
            <VERS vnumber="8"> Ahih hangin Noah in Topa’ maipha mu hi. Noah in Teembaw Bawl
            </VERS>
            <VERS vnumber="9"> Noah’ tangthu hih bang ahi hi. Noah a thuman mi khat hi a, ama khangah paubaang lo hi. Noah pen Pasian tawh kikhawl hi. </VERS>
            <VERS vnumber="10"> Noah in tapa thum, Shem, Ham le Jafeth a nei hi.
            </VERS>
            <VERS vnumber="11"> Tu-in Pasian’ muhna-ah leitung sia a, leitungah ngongtatna kidim hi. </VERS>
            <VERS vnumber="12"> Pasian in leitung en a, a kisiat gawp mu hi. Bang hang hiam cih leh leitungah mi khempeuh a sia-in a gamta lo kuamah om lo hi.
            </VERS>
            <VERS vnumber="13"> Pasian in Noah’ kiangah, “Mi khempeuh beisak ding ka khentat zo hi; bang hang hiam cih leh amau’ hangin leitungah ngongtatna kidim hi. En in, leitung tawh amaute ka susia khawm ding hi. </VERS>
            <VERS vnumber="14"> Nang adingin noah-taaksing tawh teembaw khat bawl in. Teembaw sungah a deite bawl inla, a sung le a pua kultal tui tawh zut in. </VERS>
            <VERS vnumber="15"> Na bawl nading dan hih bang ahi hi: Teembaw a sauna pi zali le sawmnga, a zaina pi sawmsagih le nga, a sanna pi sawmli le nga hi ding hi. </VERS>
            <VERS vnumber="16"> Teembaw adingin kongkhak khat bawl inla, tua tung pi khat le alang ciangah zawh bawl in. A pangah teembaw kongkhak bulh in. A dawl nuainung, a dawl nihna le a dawl thumnate bawl in. </VERS>
            <VERS vnumber="17"> Bang hang hiam cih leh, en in, leitungah a om nuntak husanna a nei khempeuh a susia dingin leitungah tuiciin ka tungsak ding hi. Leitunga a om khempeuh si ding hi. </VERS>
            <VERS vnumber="18"> Ahih hangin nang tawh ka thuciamna ka kipsak ding hi. Teembaw sungah nang na hong pai ding hi. Nang, na tapate, na zi le na tapate’ zite tawh na paikhawm ding uh hi. </VERS>
            <VERS vnumber="19"> Nuntakna a nei khempeuh nang tawh a nungta dingin nam khatah nih ciat teembaw sungah na paipih ding hi. Tuate pen a nu le a pa hi ding hi. </VERS>
            <VERS vnumber="20"> Vasate amau’ nam ciatin, ganhingte amau’ nam ciatin, leilakah a bokvak ganhingte peuhmah amau’ nam ciatin, a suakta dingin nam khatah nih ciat nang kiangah hong pai ding uh hi. </VERS>
            <VERS vnumber="21"> A kine an nam khempeuh zong la inla khol in. Tuate pen nang le amaute adingin an ding ahi hi,” a ci hi. </VERS>
            <VERS vnumber="22"> Noah zong tua bangmahin gamta a, Pasian’ thupiak khempeuh a hih hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Tuiciin Tua ciangin Topa in Noah kiangah, “Nang le na innkuanpih mi khempeuh teembaw sungah pai un. Bang hang hiam cih leh hih khang mite sung panin nang bek a thuman na hihna ka hong thei hi. </VERS>
            <VERS vnumber="2"> Ganhing siangtho nupa kop sagih, ganhing a siang lo nupa kop khat, </VERS>
            <VERS vnumber="3"> huihlak vasate zong nupa kop sagih, leitungah amau’ nam a manthan loh nadingin la in. </VERS>
            <VERS vnumber="4"> Bang hang hiam cih leh ni sagih sungin sun sawmli le zan sawmli sung leitungah guah ka zusak ding hi. Ka bawlsa nuntakna a nei peuhmah leitung panin ka phiat khia ding hi,” a ci hi. </VERS>
            <VERS vnumber="5"> Noah in zong Topa’ thupiak khempeuh a hih hi.
            </VERS>
            <VERS vnumber="6"> Leitungah tuiciin a tun lai-in Noah kum zaguk pha hi. </VERS>
            <VERS vnumber="7"> Tuiciin a pelh dingin Noah, a tapate, a zi le a tapate’ zite teembaw sungah pai uh hi. </VERS>
            <VERS vnumber="8"> Ganhing siangthote, a siang lo ganhingte, vasate, leitunga a bokvak peuhmah, </VERS>
            <VERS vnumber="9"> a nupa kopin Pasian in Noah a thupiaksa bangin teembaw sungah Noah tawh pai uh hi. </VERS>
            <VERS vnumber="10"> A ni sagih ni-in leitungah tuiciin tung hi.
            </VERS>
            <VERS vnumber="11"> Noah’ nuntak kum zaguk kum, a kha nihna, tua kha ni sawm le sagih ni-in vana om a thuk mahmah tuikhukte puakkhamin, vantung tawlette kihong hi. </VERS>
            <VERS vnumber="12"> Sun sawmli le zan sawmli sung leitungah guah zu hi. </VERS>
            <VERS vnumber="13"> Tua ni teekteekin Noah le a tapate Shem, Ham, Jafeth le Noah’ zi le a tapate’ zi thumte, amau tawh teembaw sungah a tum uh hi. </VERS>
            <VERS vnumber="14"> Amaute le gamsa peuhmah amau’ nam ciat, innsa khempeuh amau’ nam ciat, leitungah a bokvak peuhmah amau’ nam ciat le vasa peuhmah amau’ nam ciat, vasa namkim amau’ nam ciatin a tum uh hi. </VERS>
            <VERS vnumber="15"> Nuntak husanna a nei khempeuh a nupa kop ciatin Noah tawh teembaw sungah a pai uh hi. </VERS>
            <VERS vnumber="16"> Pasian in Noah tungah a thupiakna bangin nuntakna a nei khempeuh teembaw sungah a lut khit ciangin Topa in Noah kong a khaknelh hi.
            </VERS>
            <VERS vnumber="17"> Leitungah tuiciin ni sawmli sung omden hi. Tui tam semsem a, teembaw laamto-in, leitung’ tungah khangin sangto lai hi. </VERS>
            <VERS vnumber="18"> Tui khangto-in leitungah tam mahmah hi. Tui tungah teembaw laam hi. </VERS>
            <VERS vnumber="19"> Leitungah tui khangkhang ahih manin mual sangte khempeuh tuumcip hi. </VERS>
            <VERS vnumber="20"> Mual liante tungah tui omto lai a, tuate tungah pi sawmnih le nih thuk-in tuumcip hi. </VERS>
            <VERS vnumber="21"> Leitungah a nungta khempeuh, vasate, innsate, gamsate, a honhonin leitungah a hon om ganhing khempeuh le mi khempeuh a si uh hi. </VERS>
            <VERS vnumber="22"> Leitungah a om, nuntakna hu a nei peuhmah a si uh hi. </VERS>
            <VERS vnumber="23"> Mihing, ganhing, a bokvakte le huihlak vasate, leitunga om nuntakna a nei peuhmah amah in phiat khia hi. Leitung panin amaute kiphiat khia hi. Noah le amah tawh teembaw sunga a om teng bek a suakta uh hi. </VERS>
            <VERS vnumber="24"> Ni za le ni sawmnga sung leitungah tui om hi.</VERS>
        </CHAPTER>
        <CHAPTER cnumber="8">
            <VERS vnumber="1"> Tuiciin Beina Ahih hangin Pasian in Noah le amah tawh teembaw sungah a om gamsate le innsate a phawk hi. Pasian in leitungah huih nungsak a, tui a kiam hi. </VERS>
            <VERS vnumber="2"> Tui thukte le vantung tawlette kikhak a, vantung pan a guahte kikhawlsak hi. </VERS>
            <VERS vnumber="3"> Leitung panin tuite kiamkiam hi. Ni za le ni sawmnga a phak ciangin tuite kiam khinta hi. </VERS>
            <VERS vnumber="4"> Kha sagihna, tua kha ni sawm le sagih ni-in Ararat mualtungah teembaw kinga hi. </VERS>
            <VERS vnumber="5"> A kha sawmna ciang dong tuite kiamkiam lai hi. Kha sawmna, tua kha ni khat ni-in mual dawnte kidawk hi.
            </VERS>
            <VERS vnumber="6"> Ni sawmli a cin ni ciangin Noah in ama bawlsa teembaw tawlet hong a, </VERS>
            <VERS vnumber="7"> va-ak khat khah hi. Leitung panin tuite a keu mateng leeng kawikawi hi. </VERS>
            <VERS vnumber="8"> Tua ciangin, leitungah tuite a kiam khin nai hiam cih a theih nadingin amah in vakhu khat khah hi. </VERS>
            <VERS vnumber="9"> Ahih hangin, leitung khempeuh ah tuite om lai-in, a khawl nading mu lo ahih manin teembaw-ah hong ciahkik hi. Tua ahih ciangin amah in a khut zanin a vakhu man a, teembaw sungah paipih hi. </VERS>
            <VERS vnumber="10"> Amah in ni sagih sung ngakin, teembaw panin a vakhu khah leuleu hi. </VERS>
            <VERS vnumber="11"> Nitak ciangin ama kiangah a vakhu hong ciahkik a, oliv teh a tuk khiat thak khat a mukah petin hong tunpih hi. Tua ahih ciangin leitung panin tuite kiam khinta hi, ci-in Noah in a thei hi. </VERS>
            <VERS vnumber="12"> Tua ciangin ni sagih sung ngak leuleu-in a vakhu khah hi. Tua vakhu pen ama kiangah hong ciahkik nawn lo hi.
            </VERS>
            <VERS vnumber="13"> Noah a khan kum zaguk le a kum khatna, a kha masa, tua kha ni masa ni-in leitung panin tuite keu hi. Noah in teembaw khuhna la khia a, khuadak hi. Lei maitang na keu ta hi. </VERS>
            <VERS vnumber="14"> A kha nihna, tua kha ni sawmnih le sagih ni-in leitung keu hi.
            </VERS>
            <VERS vnumber="15"> Tua ciangin Pasian in Noah kiangah, </VERS>
            <VERS vnumber="16"> “Nang le na zi, na tapate le na tapate’ zite, teembaw sung panin pai khia un. </VERS>
            <VERS vnumber="17"> Nang tawh a omkhawm nuntakna a nei khempeuh - vasate, ganhingte le leitunga a bokvak peuhmah - leitungah tampi suakin, pungin leitungah a tam theih nadingin pai khiatpih in,” a ci hi. </VERS>
            <VERS vnumber="18"> Tua ahih ciangin Noah pai khia a, a tapate le ama zi le a tapate’ zite mah tawh pai khia khawm hi. </VERS>
            <VERS vnumber="19"> Ganhing khempeuh, a bokvak khempeuh, vasa khempeuh, leitunga a gamtang khempeuh a innkuan kuanin teembaw panin a pai khia uh hi.
            </VERS>
            <VERS vnumber="20"> Tua ciangin Noah in Topa ading biakna tau khat lam a, a siangtho ganhing khempeuh le a siangtho vasa khempeuh lak pan khat ciat la-in, biakna tau tungah meihal biakna a pia hi. </VERS>
            <VERS vnumber="21"> Topa in a namtui gimnam a zak ciangin, a lungsim sungah, “Mihing’ gamtatna hangin leitang ka samsiakik ngei nawn kei ding hi. Bang hang hiam cih leh mihing’ lungsim ngaihsutna pen a tangval lai panin a gilo hi mawk hi. Tu-a ka hih bangin nuntakna a nei khempeuh zong ka susia ngei nawn kei ding hi. </VERS>
            <VERS vnumber="22"> Leitung a omlai tengin, lo pawi hun le anlak hun, a vot le a sa, khuakhal le phalbi, sun le zan bei lo ding hi,” a ci hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Noah tawh Pasian’ Thuciamna Pasian in Noah le a tapate thupha pia a, amaute tungah, “Pung unla, tampi pha-in, leitung dim un. </VERS>
            <VERS vnumber="2"> Note pen leitung ganhing khempeuh, huihlak vasa khempeuh, leilakah a bokvak khempeuh le tuipi ngasa khempeuh in hong kihta-in hong zahtak ding uh hi. Note’ khut sungah tuate hong kipia hi. </VERS>
            <VERS vnumber="3"> A nungta a gamtang peuhmah, note adingin an hi ding hi. Kung hing khempeuh ka hong piak bangin na khempeuh zong note kong pia hi. </VERS>
            <VERS vnumber="4"> A nuntakna ahi a sisan pen a sa tawh na ne khawm kei bek ding uh hi. </VERS>
            <VERS vnumber="5"> Mi khatpeuh in hong thah leh ama tungah sihna dan ka pia ding hi. A hong that ganhing peuhmah ka that dinga, a mipihte a that mi peuhmah gim ka pia ding hi. </VERS>
            <VERS vnumber="6"> Mi a that peuhmahte pen, midangte in amah that ding hi. Bang hang hiam cih leh Pasian in ama lim bangin mi bawl hi.
            </VERS>
            <VERS vnumber="7"> “Note, pungin khang unla, leitungah tampi tak piang khia-in, tampi pha-in khang un,” a ci hi.
            </VERS>
            <VERS vnumber="8"> Tua ciangin Pasian in Noah le amah tawh a om a tapate kiangah, </VERS>
            <VERS vnumber="9"> “En un, note le note’ khit a na suanlekhakte uh le, </VERS>
            <VERS vnumber="10"> note tawh a om nuntakna a nei peuhmah, vasate, innsate, note tawh a om leitung gamsa peuhmah, teembaw sung panin a pai khia zahzah peuhmah tawh ka thuciamna ka kipsak hi. </VERS>
            <VERS vnumber="11"> Nuntakna a nei khempeuh, tuiciin tawh susiakik ngei nawn loin, leitung a susia dingin tuiciin ka tunsakkik ngei nawn loh nadingin note tawh ka thuciamna ka kipsak hi,” a ci hi. </VERS>
            <VERS vnumber="12"> Tua ciangin Pasian in, “Hih pen, kei le note le note tawh a om nuntakna a nei khempeuh kikalah mailam khang tawntung ah thuciamna lim ahi hi. </VERS>
            <VERS vnumber="13"> Meii sungah ka sakhituihup ka kaisak a, tua pen kei le leitung kikalah thuciamna lim hi ding hi. </VERS>
            <VERS vnumber="14"> Vantungah meii kong kaisak ciangin meii sungah sakhituihup a kimuh leh, </VERS>
            <VERS vnumber="15"> kei le note le nuntakna a nei khempeuh tawh ka thuciamna ka phawk ding hi. Tuite pen, nuntakna a nei khempeuh a susia ding tuiciin suakkik ngei nawn lo ding hi. </VERS>
            <VERS vnumber="16"> Meii sungah sakhituihup a om ciangin keimah in ka en dinga, kei le leitungah a om nuntakna a nei khempeuh tawh tawntung thuciamna ka phawk ding hi,” a ci hi. </VERS>
            <VERS vnumber="17"> Pasian in Noah kiangah, “Hih pen, kei le leitungah a om nuntakna a nei khempeuh tawh ka kipsaksa thuciamna lim ahi hi,” a ci hi. Noah’ Zukhamna
            </VERS>
            <VERS vnumber="18"> Teembaw sung panin a pai khia Noah’ tapate, Shem, Ham le Jafeth ahi hi. Ham pen Kanaan’ pa ahi hi. </VERS>
            <VERS vnumber="19"> Hih Noah’ tapa thumte panin leitung buppi mi tawh hong kidim hi.
            </VERS>
            <VERS vnumber="20"> Noah pen lo kho masa pa hi a, amah in leenggui lo khat a bawl hi. </VERS>
            <VERS vnumber="21"> Amah in leenggahzu ne-in kham a, a puanbuk sungah bangmah silh loin a lum hi. </VERS>
            <VERS vnumber="22"> Kanaan’ pa Ham in a pa guaktangin a omna mu a, a pualama om a sanggam nihte kiangah a gen hi. </VERS>
            <VERS vnumber="23"> Tua ciangin Shem le Jafeth in puan khat la-in amau tegel’ liangko tuakah baang uh a, a nung leh lamun pai-in a pa uh’ guaktang omna a khuh uh hi. Amaute in maingat lo uh ahih manin a pa uh guaktang omna mu lo uh hi. </VERS>
            <VERS vnumber="24"> Noah a zukhamna panin a pilvan ciangin ama tungah a tapa Ham’ gamtatna thei a, </VERS>
            <VERS vnumber="25"> amah in, “Kanaan in samsiatna ngah ta henla, a sanggamte’ sila hi tahen.
            </VERS>
            <VERS vnumber="26"> Topa ka Pasian in Shem thupha pia henla, Kanaan, ama sila hisak hen.
            </VERS>
            <VERS vnumber="27"> Pasian in Jafeth pungsak henla, Shem’ puanbukte sungah amah tengsak hen. Kanaan ama sila hisak hen,” a ci hi.
            </VERS>
            <VERS vnumber="28"> Tuiciin a tun khit ciangin Noah kum zathum le kum sawmnga nungta hi. </VERS>
            <VERS vnumber="29"> Noah’ khan sungteng pen kum zakua le kum sawmnga hi a, tua ciangin amah a si hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Hihte pen Noah’ tapa Shem, Ham le Jafeth-te’ suanlekhakte ahi hi. Tuiciin tun khit ciangin amau sung panin tapate hong piang hi.
            </VERS>
            <VERS vnumber="2"> Jafeth’ tapate: Gomer, Magog, Madai, Javan le Tiras ahi hi. </VERS>
            <VERS vnumber="3"> Gomer’ tapate: Ashkenaz, Rifath le Togarmah ahi hi. </VERS>
            <VERS vnumber="4"> Javan’ tapate: Elishah, Tarshish, Kittim le Dodanim ahi hi. </VERS>
            <VERS vnumber="5"> Hihte pen tuipi gei-a teeng mite’ pulepa ahi uh hi. Amaute’ leitangah amau’ kampau ciat zangin, a beh, a minamin a om uh hi.
            </VERS>
            <VERS vnumber="6"> Ham’ tapate: Kush, Egypt, Put le Kanaan ahi hi. </VERS>
            <VERS vnumber="7"> Kush’ tapate: Seba, Havilah, Sabtah, Raamah le Sabteka ahi hi. Raamah’ tapate: Sheba le Dedan ahi hi. </VERS>
            <VERS vnumber="8"> Kush in Nimrod kici tapa khat nei a, amah pen leitungah a vanglian masa mi ahi hi. </VERS>
            <VERS vnumber="9"> Amah pen Topa’ mai-ah a minthang sabengpa zong ahi hi. Tua ahih ciangin, “Topa in Nimrod bangin a minthang sabengpa hong suaksak tahen,” kici hi. </VERS>
            <VERS vnumber="10"> Ama kumpi gam kipatna Babel, Erek le Akkad hi a, tuate khempeuh Shinar gam sungah om hi. </VERS>
            <VERS vnumber="11"> Tua gam panin Assiria gam sungah amah pai-in Nineveh, Rehoboth-Ir, Kalah le </VERS>
            <VERS vnumber="12"> Nineveh le Kalah kikal-a om Resen khuapite a sat hi. Tua Kalah khuapi pen khuapi lian ahi hi.
            </VERS>
            <VERS vnumber="13"> Egypt pen Lud mite, Anam mite, Lehab mite, Naftuh mite, </VERS>
            <VERS vnumber="14"> Pathru mite, Kasluh mite (Filistia mite’ pianna) le Kaftor mite’ pianna pupi ahi hi.
            </VERS>
            <VERS vnumber="15"> Kanaan pen ama sung pan a suak masa Sidon, Heth, </VERS>
            <VERS vnumber="16"> le Jebus mite, Amor mite, Girgash mite, </VERS>
            <VERS vnumber="17"> Hiv mite, Arki mite, Sin mite, </VERS>
            <VERS vnumber="18"> Arvad mite, Zemari mite le Hamath mite’ pianna pupi ahi hi. Tua khit ciangin Kanaan mite kizelthang hi. </VERS>
            <VERS vnumber="19"> Kanaan mite’ gam pen Sidon panin kipanin Gerar lam manawhin Gaza ciang dong ban a, Sodom lam panin Gomorrah, Admah le Lasha gei-a Zeboiim ciang dong ban hi. </VERS>
            <VERS vnumber="20"> Hihte pen a innkuan, a kampau, a leitang, a minamin Ham’ suanlekhakte ahi hi.
            </VERS>
            <VERS vnumber="21"> Eber mi khempeuh’ pianna pupi, Jafeth’ u, Shem’ sung panin zong tate hong piang hi. </VERS>
            <VERS vnumber="22"> Shem’ tapate: Elam, Asshur, Arpakshad, Lud le Aram ahi hi. </VERS>
            <VERS vnumber="23"> Aram’ tapate: Uz, Hul, Gether le Mash ahi hi. </VERS>
            <VERS vnumber="24"> Arpakshad in Shelah kici tapa khat nei a, Shelah in Eber kici tapa khat mah nei hi. </VERS>
            <VERS vnumber="25"> Eber’ sung panin tapa nih suak a, khat’ min pen Peleg ahi hi. Bang hang hiam cih leh ama hunin leitung kikhen hi. A sanggampa’ min pen Joktan ahi hi. </VERS>
            <VERS vnumber="26"> Joktan pen Almodad, Shelef, Hazarmaveth, Jerah, </VERS>
            <VERS vnumber="27"> Hadoram, Uzal, Diklah, </VERS>
            <VERS vnumber="28"> Obal, Abimael, Sheba, </VERS>
            <VERS vnumber="29"> Ofir, Havilah le Jobab’ pianna pa ahi hi. Hihte khempeuh Joktan’ tapate ahi hi. </VERS>
            <VERS vnumber="30"> Amau’ tenna gam pen Mesha panin kipanin Sefar lamah nisuahna gam mual tung dong ban hi. </VERS>
            <VERS vnumber="31"> Hihte pen a innkuan, a kampau, a leitang, a minamin Shem’ suanlekhakte ahi hi.
            </VERS>
            <VERS vnumber="32"> Hihte pen Noah’ tapate innkuan, a khangsimna tawh kizui-in amau’ minam ahi hi. Tuiciin tun khit ciangin hihte tung panin leitungah minamte kizelthang hi.</VERS>
        </CHAPTER>
        <CHAPTER cnumber="11">
            <VERS vnumber="1"> Tua laitakin leitung buppi in kampau khat le kammal tawmno bek nei hi. </VERS>
            <VERS vnumber="2"> Amaute, nisuahna lamah lal uh a, Shinar gam sungah zanglei mun khat mu-in tua lai-ah a teeng uh hi. </VERS>
            <VERS vnumber="3"> Amaute khatlekhat kiangah, “Hong pai un, leiseek seekin limtakin hal ni,” kici uh hi. Amaute in suang dingin leiseek nei uh a, a buan dingin kultal tui nei uh hi. </VERS>
            <VERS vnumber="4"> Tua ciangin amaute in, “Hong pai un, leitung buppi-ah eite i kithehthang gawp loh nadingin ei adingin khuapi khat bawlin, a dawn in vantung a ban ding tausang khat lamin, eite’ minthan nading khat bawl ni,” ci uh hi.
            </VERS>
            <VERS vnumber="5"> Tua ciangin mihingte’ lamsa khuapi le tausangpi a en dingin Topa hong paisuk hi. </VERS>
            <VERS vnumber="6"> Topa in, “En un, amaute minam khat hi uh a, amaute khempeuh in kampau khat nei uh hi. Hih pen amau’ sep ding a kipatna bek ahi hi. Tu-in sep dinga amau’ vaihawmte amau adingin hi thei nawn lo ding hi. </VERS>
            <VERS vnumber="7"> Hong pai un, amaute khatlekhat’ thugen a kitheih loh nadingun eite paisukin amau’ kampau va kitukalhsak ni,” a ci hi. </VERS>
            <VERS vnumber="8"> Tua ahih ciangin Topa in tua lai panin leitung khempeuh ah amaute thehthang a, a khuapi bawl uh a tawp uh hi. </VERS>
            <VERS vnumber="9"> Tua ahih ciangin a min Babel kici hi. Bang hang hiam cih leh Topa in tua munah leitung khempeuh’ kampau kitukalhsak hi. Tua lai mun panin Topa in leitung khempeuh ah amaute a thehthang hi.
            </VERS>
            <VERS vnumber="10"> Hihte pen Shem’ suanlekhakte ahi hi. Shem kum zakhat a phak, tuiciin tun khit kum nih ciangin, amah in Arpakshad kici tapa khat nei hi. </VERS>
            <VERS vnumber="11"> Arpakshad a suah khit ciangin Shem kum zakhat nungta lai a, tanu le tapa dang nei lai hi.
            </VERS>
            <VERS vnumber="12"> Arpakshad kum sawmthum le kum nga a phak khit ciangin, amah in Shelah kici tapa khat nei hi. </VERS>
            <VERS vnumber="13"> Shelah a suah khit ciangin Arpakshad kum zali le kum sawmthum nungta lai a, tanu le tapa dang nei lai hi.
            </VERS>
            <VERS vnumber="14"> Shelah kum sawmthum a phak khit ciangin Eber kici tapa khat nei hi. </VERS>
            <VERS vnumber="15"> Eber’ suah khit ciangin Shelah kum zali le kum sawmthum nungta lai a, tanu le tapa dang nei lai hi.
            </VERS>
            <VERS vnumber="16"> Eber kum sawmthum le kum li a phak khit ciangin amah in Peleg kici tapa khat nei hi. </VERS>
            <VERS vnumber="17"> Peleg a suah khit ciangin Eber kum zali le kum sawmthum nungta lai a, tanu le tapa dang nei lai hi.
            </VERS>
            <VERS vnumber="18"> Peleg kum sawmthum a phak khit ciangin amah in Reu kici tapa khat nei hi. </VERS>
            <VERS vnumber="19"> Reu a suah khit ciangin Peleg kum zanih le kum kua nungta lai a, tanu le tapa dang nei lai hi.
            </VERS>
            <VERS vnumber="20"> Reu kum sawmthum le nih a phak khit ciangin amah in Serug kici tapa khat nei hi. </VERS>
            <VERS vnumber="21"> Serug a suah khit ciangin Reu kum zanih le kum sagih nungta lai a, tanu le tapa dang nei lai hi.
            </VERS>
            <VERS vnumber="22"> Serug kum sawmthum a phak khit ciangin amah in Nahor kici tapa khat nei hi. </VERS>
            <VERS vnumber="23"> Nahor a suah khit ciangin Serug kum zanih nungta lai a, tanu le tapa dang nei lai hi.
            </VERS>
            <VERS vnumber="24"> Nahor kum sawmnih le kua a phak khit ciangin amah in Terah kici tapa khat nei hi. </VERS>
            <VERS vnumber="25"> Terah a suah khit ciangin Nahor kum za le kum sawm le kum kua nungta lai a, tanu le tapa dang neilai hi.
            </VERS>
            <VERS vnumber="26"> Terah kum sawmsagih a phak khit ciangin amah in Abram, Nahor le Haran a nei hi.
            </VERS>
            <VERS vnumber="27"> Tu-in Terah’ suanlekhakte hih bang ahi hi. Terah pen Abram, Nahor le Haran’ pa hi a, Haran pen Lot’ pa ahi hi. </VERS>
            <VERS vnumber="28"> Ama pa Terah a sih ma-in ama suahna gam ahi, Khaldea gam Ur khua-ah Haran si hi. </VERS>
            <VERS vnumber="29"> Abram le Nahor in zi nei uh hi. Abram’ zi min Sarai hi a, Nahor’ zi min Milkah hi a, Milkah pen Iskah’ pa Haran’ tanu ahi hi. </VERS>
            <VERS vnumber="30"> Tu-in Sarai ciing a, ta nei lo hi.
            </VERS>
            <VERS vnumber="31"> Terah in ama tapa Abram le Haran’ tapa, ama tupa ahi Lot le a tapa Abram’ zi ahi a monu Sarai samin, Kanaan gam sungah a pai dingin Khaldea gam Ur khua panin amaute a pai khia khawm uh hi. Ahi zongin amaute Haran a tun uh ciangin tua munah a teeng uh hi. </VERS>
            <VERS vnumber="32"> Terah’ khansung kum zanih le kum nga hi a, Haran-ah Terah a si hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Pasian in Abram a Sapna Topa in Abram kiangah, “Na gam, na beh le na pa’ inn panin nang kong lah ding gamah pai in. </VERS>
            <VERS vnumber="2"> Minam lian in kong bawl dinga, thupha hong pia-in, na min liansak ding ka hih manin midangte’ adingin thupha na hi ding hi. </VERS>
            <VERS vnumber="3"> Nang thupha hong piate thupha ka pia dinga, nang hong samsiate ka samsia ding hi. Nang’ thupha ngah bangin thupha a ngah nadingun leitung midang khempeuh in hong ngen ding uh hi,” a ci hi.
            </VERS>
            <VERS vnumber="4"> Tua ciangin Topa’ gensa bangin Abram pai a, Lot in zong a zui hi. Haran panin a pai khiatin Abram kum sawmsagih le nga a pha hi. </VERS>
            <VERS vnumber="5"> Abram in ama zi Sarai, a sanggampa’ tapa Lot, amau’ kaihkhopsa neihsa khempeuh le Haran-a amau’ neih sila khempeuh samin, Kanaan gamah a pai dingin amaute ding khia uh a, tua gam a tung uh hi. </VERS>
            <VERS vnumber="6"> Abram in tua gam sung nawkin Shekhem mun, Moreh tawsaw phung dong a tung hi. Tua hunin tua lai-ah Kanaan mite teeng lai hi. </VERS>
            <VERS vnumber="7"> Tua ciangin Abram’ tungah Topa kilang a, “Na suanlekhakte tungah hih leitang ka pia ding hi,” a ci hi. Tua ahih ciangin amah in ama tunga kilang Topa adingin biakna tau khat a bawl hi. </VERS>
            <VERS vnumber="8"> Tua ciangin Bethel panin nisuahna lam mualah amah kin kikin a puanbuk lam a, nitumna lamah Bethel, nisuahna lamah Ai om hi. Tua lai munah zong amah in Topa adingin biakna tau khat bawl a, Topa’ tungah thu a ngen hi. </VERS>
            <VERS vnumber="9"> Abram in a khualzin zom lai a, Negeb gam lam manawhin a pai lai hi.
            </VERS>
            <VERS vnumber="10"> Kanaan gam sungah kialpi tung hi. Tua kialpi nasia ahih manin tawlkhat sung a om dingin Egypt-ah Abram a paisuk hi. </VERS>
            <VERS vnumber="11"> Egypt gam a tum ding ciangin amah in a zi Sarai’ kiangah, “Nang pen nupi melhoih khat na hihna ka thei hi. </VERS>
            <VERS vnumber="12"> Egypt mite in nang hong muh ciangin amaute in, ‘Hih nu ama zi hi,’ ci ding uh hi. Tua ciangin amaute in kei hong that ding uh a, ahi zongin amaute in nang hong nungtasak ding uh hi. </VERS>
            <VERS vnumber="13"> Nang pen ka sanggamnu ci lehang, nangma hangin kei adingin thu hong hoih zaw dinga, nangma hangin ka suakta thei kha ding hi,” a ci hi. </VERS>
            <VERS vnumber="14"> Egypt gam sungah Abram a tun ciangin Egypt mite in tua nupi a mel hoihsa mahmah uh hi. </VERS>
            <VERS vnumber="15"> Faro’ uliante in amah a muh uh ciangin Faro’ kiangah amah phat uh hi. Faro’ inn sungah tua nupi kila hi. </VERS>
            <VERS vnumber="16"> Tua nu’ hangin amah in Abram limbawl mahmah hi. Amah in tuu, bawngtal, latal, pasal nasem, numei nasem, lanu le kalaoh-te a pia hi.
            </VERS>
            <VERS vnumber="17"> Ahih hangin Topa in Abram’ zi Sarai’ huhau-in Faro le a innkuanpihte gimna lianpi thuaksak hi. </VERS>
            <VERS vnumber="18"> Tua ahih ciangin Faro in Abram samin, “Bang hangin hih bangin kei hong bawl na hi hiam? Amah na zi ahihna bang hangin kei kiangah hong gen lo na hi hiam? </VERS>
            <VERS vnumber="19"> Ka zi dingin amah ka lak theih nadingin, ‘Amah ka sanggamnu hi,’ bang hangin hong ci na hi hiam? Tu-in hih lai-ah na zi om hi. Amah la inla pai un,” a ci hi. </VERS>
            <VERS vnumber="20"> Faro in amah tawh kisai-in a mite tungah thu a pia hi. Amaute in a zi le ama neih khempeuh tawh lampi-ah a kha khia uh hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Abram le Lot Kikhen Tua ahih ciangin Egypt panin Abram, a zi, ama neih khempeuh le Lot tawh zong Negeb gam lamah a paito hi.
            </VERS>
            <VERS vnumber="2"> Abram in ganhing, ngun le kham hau mahmah hi. </VERS>
            <VERS vnumber="3"> Amah Negeb gam pan kipanin Bethel ciang dong, a kipat cil-in a puanbuk omnasa mun Bethel le Ai kikal, </VERS>
            <VERS vnumber="4"> a masa-a biakna tau khat a bawlnasa munah khualzinin a paisuak hi. Tua lai munah Abram in Topa’ tungah thu a ngen hi.
            </VERS>
            <VERS vnumber="5"> Abram tawh a paikhawm Lot in zong tuuhon, ganhon le puanbukte nei hi. </VERS>
            <VERS vnumber="6"> Tua ahih manin mun khatah a teeng khawm dingin leitang in amau tegel vak zo lo hi. Bang hang hiam cih leh amau’ gan neihsate tam mahmah ahih manin amau tegel teeng khawm thei lo uh a, </VERS>
            <VERS vnumber="7"> Abram’ gancingte le Lot’ gancingte kitawng thei zel hi. Tua hun laitakin Kanaan mite le Perez mite tua gamah teeng lai uh hi.
            </VERS>
            <VERS vnumber="8"> Tua ciangin Abram in Lot’ kiangah, “Nang le kei’ kikal, nang’ gancingte le kei’ gancingte’ kikalah kitotna omsak kei ni. Bang hang hiam cih leh eite beh khat ihi hi. </VERS>
            <VERS vnumber="9"> Na mai-ah gam buppi om hi lo ahi hiam? Kei’ kiang panin nangmah pai khia tawm in. Nang in veilam na lak leh, kei taklamah ka pai ding hi. Tua ahih kei leh zong, nang in taklam na lak leh, kei veilamah ka pai ding hi,” a ci hi.
            </VERS>
            <VERS vnumber="10"> Lot zong khuadak a, Jordan gun kuam mun khempeuh in limtakin tui ngahin Topa’ huan hitaleh, Zoar lama Egypt gam tawh hitaleh kibang hi, ci-in mu hi. Hih pen Topa in Sodom le Gomorrah a suksiat hun ma ahi hi. </VERS>
            <VERS vnumber="11"> Tua ahih ciangin Lot in ama adingin Jordan gun kuam khempeuh teel a, nisuahna lamah a pai hi. Tua ahih manin amaute kikhen tuak uh hi. </VERS>
            <VERS vnumber="12"> Kuam sunga khuapite’ lakah Lot teengin, a puanbukte Sodom ciang dongah khinin a om laitakin Kanaan gam sungah Abram teeng hi. </VERS>
            <VERS vnumber="13"> Tua laitakin Sodom mite migi lo hi a, Topa’ tungah nakpitakin a khialte ahi hi.
            </VERS>
            <VERS vnumber="14"> Ama kiang panin Lot a pai khiat khit ciangin Topa in Abram’ kiangah, “Khuadak to inla, nangma omna panin leilu lam, leitaw lam, nisuahna lam le nitumna lam en in. </VERS>
            <VERS vnumber="15"> Bang hang hiam cih leh na muh gam khempeuh nang le na suanlekhakte kong pia paisuak ding hi. </VERS>
            <VERS vnumber="16"> Na suanlekhakte, leitung leivui zahin tampi ka phasak ding hi. Mi khatpeuh in leitung leivui a sim theih leh na suanlekhakte zong kisim thei ding hi. </VERS>
            <VERS vnumber="17"> Ding inla, gamdung gamvai kantanin pai in. Bang hang hiam cih leh nang’ tungah kong pia ding hi,” a ci hi. </VERS>
            <VERS vnumber="18"> Tua ahih ciangin Abram in a puanbuk khinin, Hebron gam sung, Mamre tawsawte gei-ah hong pai-in a teeng hi. Tua lai munah Topa adingin biakna tau khat a bawl hi.</VERS>
        </CHAPTER>
        <CHAPTER cnumber="14">
            <VERS vnumber="1"> Shinar kumpipa Amrafel, Ellasar kumpipa Ariok, Elam kumpipa Khedorlaomer le Goiim kumpipa Tidal-te’ hun lai-in, </VERS>
            <VERS vnumber="2"> hih kumpite in Sodom kumpipa Bera, Gomorrah kumpipa Birsha, Admah kumpipa Shinab, Zeboiim kumpipa Shemeber le Bela (Zoar) kumpipa, kumpi ngate va sim uh hi. </VERS>
            <VERS vnumber="3"> Hih kumpi ngate in kipawlna bawlin Siddim Kuam (Ci Tuipi)-ah a galkapte uh gawm uh hi. </VERS>
            <VERS vnumber="4"> Amaute, kum sawm le kum nih sung Khedorlaomer’ khutnuai-ah om uh a, ahih hangin a kum sawm le kum thumna ciangin amaute in lehdo uh hi. </VERS>
            <VERS vnumber="5"> A kum sawm le kum lina ciangin Khedorlaomer le amah tawh a kipawl kumpite hong pai-in sehnel gamgi Elparan ciang dongah Ashteroth Karnaim gam a Refaim, Ham gam a Zuzim, Shavehkiriathaim gam a Emim, </VERS>
            <VERS vnumber="6"> le amau’ gam Seir Mual tunga Hori mite hong zo uh hi. </VERS>
            <VERS vnumber="7"> Tua ciangin amaute kiheikikin Enmishpat (Kadesh) ah hong pai uh a, Amalek mite’ gam khempeuh le Hazazontamar gam a teeng Amor mite zong zo uh hi.
            </VERS>
            <VERS vnumber="8"> Tua ciangin Sodom kumpipa, Gomorrah kumpipa, Admah kumpipa, Zeboiim kumpipa le Bela (Zoar) kumpipa kuan khia uh a, amaute kipawlin Siddim Kuam ah </VERS>
            <VERS vnumber="9"> Ela kumpipa Khedorlaomer, Goiim kumpipa Tidal, Shinar kumpipa Amrafel le Ellasar kumpipa Ariok tawh kido uh a, kumpi li kigawm le kumpi nga kigawm kido uh hi. </VERS>
            <VERS vnumber="10"> Siddim Kuam pen kultal khukte tawh kidim a, Sodom le Gomorrah kumpite a tai uh ciangin pawlkhat tua khukte sungah kia uh a, a omlai teng mualtungah tai uh hi. </VERS>
            <VERS vnumber="11"> Tua ahih ciangin galte in Sodom le Gomorrah-te’ na khempeuh le a an khempeuh uh la-in a ciah uh hi. </VERS>
            <VERS vnumber="12"> Amaute in Sodom a, a teeng Lot (Abram’ sanggampa’ tapa) le a na khempeuh zong la-in a pai khia uh hi.
            </VERS>
            <VERS vnumber="13"> Tua ciangin a suakta mi khat hong pai-in, Hebru mi Abram’ kiangah hong gen hi. Amah pen Eshkol le Aner’ sanggampa ahi hi. Amor mi hi a, Mamre tawsawte gei-ah teeng hi. Hih mite pen Abram’ kipawlpihte ahi hi. </VERS>
            <VERS vnumber="14"> Ama behpa salin a kimatna Abram in a zak ciangin, ama inn sunga a suak, a kihilhsa ama mi zathum le sawm le giatte makaihin Dan ciang dong a delhin a pai uh hi. </VERS>
            <VERS vnumber="15"> Amah in zan hunin ama pawlte, amah le a nasemte, amaute a do dingin khenin amaute zo a, Damaskas leilu lam Hobah ciang dong a delh uh hi. </VERS>
            <VERS vnumber="16"> Tua ciangin amah in Lot le ama na khempeuh, numeite le a galmatte tawh a ciahpihkik hi. Melkhizedek in Abram Thupha Pia
            </VERS>
            <VERS vnumber="17"> Abram in Khedorlaomer kumpipa le a pawlte a zawhna panin a ciahkik ciangin amah a dawn dingin Sodom kumpipa Shaveh Kuam (Kumpipa’ Kuam)-ah na pai hi. </VERS>
            <VERS vnumber="18"> Tua ciangin Jerusalem kumpipa Melkhizedek in an le leenggahzu hong pusuah hi. Amah pen Sang Pen Pasian’ siampi zong ahi hi. </VERS>
            <VERS vnumber="19"> Amah in thupha pia a, “Vantung le leitung a bawl, Sang Pen Pasian in Abram thupha pia hen!
            </VERS>
            <VERS vnumber="20"> Na galte na khut sungah a hong pia Sang Pen Pasian in thupha ngah hen,” a ci hi. Abram in na khempeuh sawm-ah-khat ama tungah a pia hi.
            </VERS>
            <VERS vnumber="21"> Sodom kumpipa in Abram’ kiangah, “A mite hong pia inla, ahih hangin a nate nang adingin la in,” a ci hi.
            </VERS>
            <VERS vnumber="22"> Ahih hangin Abram in Sodom kumpipa kiangah, “Vantung le leitung a bawl Sang Pen Topa Pasian tungah ka kiciam khinzo hi. </VERS>
            <VERS vnumber="23"> Nangmah in, ‘Abram ka hausak hi,’ ci kha ding na hih manin mimkhau ahi a, khedap khau ahi a, nangma a’ ahi na khat peuhpeuh ahi zongin ka la kei ding hi. </VERS>
            <VERS vnumber="24"> Tangvalte’ neksate le kei tawh hong kuan mite’ tanh dingte lobuang bangmah ka la kei ding hi. Aner, Eshkol le Mamre-te amau’ tanh ding pia in,” a ci hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Abram’ tungah Tapa Khat Kikham Hih thute khit ciangin mang sungah Topa’ thu Abram’ tungah hong tunga, “Abram aw, lau kei in. Keimah in lauhuaina panin nang ka hong hu dinga, na thaman lian mahmah ding hi,” a ci hi.
            </VERS>
            <VERS vnumber="2"> Ahih hangin Abram in, “Topa Pasian aw, bang hong pia ding na hi hiam? Ta nei loin ka omlai hi. Ka inn a luah ding pa pen Damaskas mi Eliezer ahi hi. </VERS>
            <VERS vnumber="3"> Ta nong pia kei a, ka inn sunga a suak sila in keima gamh a luah ding hi ta hi,” a ci hi.
            </VERS>
            <VERS vnumber="4"> Tua ciangin ama tungah Topa’ thu hong tunga, “Hih mipa pen nangma gamhluah pa hi lo ding hi. Nangma tapa mahmah na gamhluah pa hi ding hi,” a ci hi. </VERS>
            <VERS vnumber="5"> Amah in a pualamah paipih a, “Vantung lam enin aksite sim in; na sim thei hiam?” a ci hi. Tua ciangin amah in, “Na suanlekhakte, tua mah bang ding hi,” a ci hi.
            </VERS>
            <VERS vnumber="6"> Amah in Topa um a, tua a upna hangin Pasian in mihoihin a sang hi,” ci-in Topa in a ciamteh hi.
            </VERS>
            <VERS vnumber="7"> Tua ciangin ama kiangah, “Hih leitang na neih nadingin nangma tungah a hong pia dingin Khaldea gam Ur khua panin a hong pai khiatpih pa pen keimah na Topa ka hi hi,” a ci hi.
            </VERS>
            <VERS vnumber="8"> Ahih hangin amah in, “Topa Pasian aw, keimah in tua leitang ka neih nading bangci theih ding ka hi hiam?” a ci hi.
            </VERS>
            <VERS vnumber="9"> Amah in, “Kum thum a pha bawngla khat, kum thum a pha keelnu khat, kum thum a pha tuutal khat, vakhu khat le kawl vakhu khanglai khat hong paipih in,” a ci hi. </VERS>
            <VERS vnumber="10"> Amah in Pasian kiangah hihte khempeuh paipih a, tuate phel nih ciat suahin, phel khat pen a phel dang khat tungah a koih ciat hi. Ahih hangin vasate phelnih suah lo hi. </VERS>
            <VERS vnumber="11"> Sa sial ne vasate tua sate tungah hong tuk suk ciangin Abram in tuate a hawl khia hi.
            </VERS>
            <VERS vnumber="12"> Ni a tum ciangin Abram a ihmut nak suah mahmah a, khua mial bikbek a, lau mahmah hi.</VERS>
            <VERS vnumber="13"> Tua ciangin Topa in Abram kiangah, “Na suan na khakte amau’ leitang ahi lo gam dangah salin om ding uh a, tua lai-ah amaute kum zali sung nakpi takin gimna thuak ding ahihna thu a kitel theihna thei in.</VERS>
            <VERS vnumber="14"> Ahi zongin na a sepsak uh minamte’ tungah thukhenna ka tungsak dinga, tua khit ciangin neihsa tampi tawh amaute pai khia ding uh hi.</VERS>
            <VERS vnumber="15"> Nang na hih leh, nuamtakin na pu na pate kiang na zuan dinga, khan kicingin hong kivui ding hi. </VERS>
            <VERS vnumber="16"> Khang lina ciangin hih lai munah amaute hong paikik ding uh hi. Bang hang hiam cih leh Amor mite’ mawhna kicing nai lo hi,” a ci hi.
            </VERS>
            <VERS vnumber="17"> Ni tumin khua a mial khit ciangin, en in, hih sate kikalah mei beel khu le a kuang meivak a pai hi. </VERS>
            <VERS vnumber="18"> Tua ni-in Topa in Abram tawh thuciamna khat bawl a, “Na suanlekhakte tungah hih leitang, Egypt gun panin a lian gunpi ahi Eufratis gun ciang dong,</VERS>
            <VERS vnumber="19"> Ken mite, Kenaz mite, Kadmon mite, </VERS>
            <VERS vnumber="20"> Hit mite, Perez mite, Refaim mite, </VERS>
            <VERS vnumber="21"> Amor mite, Kanaan mite, Girgash mite le Jebus mite’ leitang kong pia hi,” a ci hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Hagar le Ishmael Tua hunin Abram’ zi Sarai in ta nei nai lo hi. Amah in Hagar min nei Egypt mi sila numei khat nei hi. </VERS>
            <VERS vnumber="2"> Sarai in Abram’ kiangah, “Tu-in en in, Topa in ka ta neih ding hong khaktan hi. Ka sila numei’ kiangah lum in. Ama sung panin keimah in ta a nei ding ka hi kha ding hi,” a ci hi. Abram in Sarai’ thu mang hi. </VERS>
            <VERS vnumber="3"> Tua ahih ciangin, Kanaan leitangah Abram kum sawm a teen khit ciangin Abram’ zi Sarai in Egypt mi a sila numei Hagar la-in a pasal Abram’ tungah zi-in a pia hi. </VERS>
            <VERS vnumber="4"> Amah in Hagar luppih a, Hagar gai hi. Amah a gai lam a kitheih ciangin kiphasakin a tonu simmawhbawl hi.
            </VERS>
            <VERS vnumber="5"> Tua ciangin Sarai in Abram’ kiangah, “Keima tungah a man lo a hong kibawlna nangma tungah hong tung tahen! Nangma kawi dingin ka sila numei kong pia a, amah a gai khitna a kitheih ciangin kei hong simmawhbawl hi. Topa in nang le kei’ kikalah thu hong khen tahen,” a ci hi.
            </VERS>
            <VERS vnumber="6"> Ahih hangin Abram in Sarai’ kiangah, “En in, na sila numei, nangma khut sungah om hi. Na ut bangin ama tungah bawl in,” a ci hi. Tua ciangin Sarai in amah gawtbawl a, Hagar zong a tai khia hi.
            </VERS>
            <VERS vnumber="7"> Topa’ vantungmi in Shur paina lampi-a cik ahi, sehnel gam a ciktui gei khatah amah a mu hi. </VERS>
            <VERS vnumber="8"> Amah in, “Sarai’ sila numei Hagar aw, koi pan hong pai a, koi-ah pai ding na hi hiam?” a ci hi. Amah in, “Ka tonu Sarai’ kiang panin a tai khia ka hi hi,” a ci hi.
            </VERS>
            <VERS vnumber="9"> Tua ciangin Topa’ vantungmi in ama kiangah, “Na tonu’ kiangah ciahkik inla, ama tungah ki-ap in,” a ci hi. </VERS>
            <VERS vnumber="10"> Topa’ vantungmi in ama kiangah, “Na suanlekhakte nakpitakin tamsak ding ka hih manin amaute kisim zo lo ding hi,” zong ci lai hi. </VERS>
            <VERS vnumber="11"> Tua ciangin Topa’ vantungmi in ama kiangah, “En in, nau na paii a, tapa khat na nei ding hi. Ama min Ishmael na phuak ding hi. Bang hang hiam cih leh Topa in nangma thuakna hong mu khin hi. </VERS>
            <VERS vnumber="12"> Amah pen la a zual nai lo bang dinga, amah in mi khempeuh langpangin mi khempeuh in amah langpang ding hi. Ama behte khempeuh a langpangin om ding hi,” a ci hi.
            </VERS>
            <VERS vnumber="13"> Tua ahih ciangin ama tungah thu a gen Topa pen, “Nang, a mu thei Pasian khat na hi hi,” a ci hi. Bang hang hiam cih leh amah in, “Keimah in Pasian mu khin taktakin, amah ka muh khit ciangin hing lai hi lo ka hi hiam?” a ci hi. </VERS>
            <VERS vnumber="14"> Tua ahih ciangin tua tuikhuk pen Beerlahairoi kici a, Kadesh le Bered kikalah om hi.
            </VERS>
            <VERS vnumber="15"> Hagar in Abram tawh tapa khat nei hi. Abram in Hagar’ sung panin a suak ama tapa’ min dingin Ishmael a phuak hi.</VERS>
            <VERS vnumber="16"> Hagar in Abram tawh a neih Ishmael a suah ciangin Abram kum sawmgiat le kum guk a pha ta hi.
            </VERS>
        </CHAPTER>
        <CHAPTER cnumber="17">
            <VERS vnumber="1"> Vun-atna, Thuciamna Lim Abram kum sawmkua le kum kua a phak ciangin ama tungah Topa kilang a, “Kei, Vanglian Pasian ka hi hi. Hoihtakin gamta inla, paubaang kei in. </VERS>
            <VERS vnumber="2"> Nang tawh thuciamna ka bawl dinga, nang tampi tak kong phasak ding hi,” a ci hi. </VERS>
            <VERS vnumber="3"> Tua ciangin Abram kunsuk hi. Pasian in ama kiangah, </VERS>
            <VERS vnumber="4"> “En in, nang tungah hih thuciamna kong bawl hi: Nang pen minam honpite’ pa na hi ding hi. </VERS>
            <VERS vnumber="5"> Na min Abram hi nawn lo dinga, Abraham hi ding hi. Bang hang hiam cih leh minam honpite’ pa-in nang kong bawl khin hi.</VERS>
            <VERS vnumber="6"> Keimah in suanlekhak tampi kong neisak ding hi. Nang sung panin minamte ka piangsak dinga, nang sung panin kumpite hong piang khia ding hi.
            </VERS>
            <VERS vnumber="7"> “Nang le nang’ khit cianga na suanlekhakte tungah Pasian hihna ding tawntung thuciam nadingin kei le nang’ khit cianga na suanlekhakte’ tungah amau’ khang tawntungin ka thuciamna ka kipsak ding hi.</VERS>
            <VERS vnumber="8"> Nangma tung le nang’ khit cianga na suanlekhakte tungah tawlkhat na omna Kanaan leitang khempeuh na neih tawntung dingun kong pia dinga, kei pen amaute’ Pasian ka hi ding hi,” a ci hi.
            </VERS>
            <VERS vnumber="9"> Pasian in Abraham’ kiangah, “Nang le nang’ khit cianga na suanlekhakte in zong ka thuciamna na zuih ding uh nong thukim ding uh ahi hi. </VERS>
            <VERS vnumber="10"> Hih pen nang le nang’ khit cianga na suanlekhakte’ zuih ding keima thuciamna ahi hi: Note’ lak panin pasal peuhmah a vun ki-at ding hi.</VERS>
            <VERS vnumber="11"> Note’ vun dawn ki-at dinga, tua pen kei le note’ kikalah thuciamna lim khat hi ding hi. </VERS>
            <VERS vnumber="12"> Note’ lak panin ni giat a pha pasal peuhmah a vun ki-at ding hi. Note’ khang tawntungin pasal peuhmah, note’ inn sunga suak hitaleh, note’ ta ahi lo, gamdang mi khatpeuh kiang panin na sum uh tawh na lei uh hitaleh </VERS>
            <VERS vnumber="13"> na inn sunga suak hitaleh, na sum tawh a kileipa hitaleh a vun ki-at tuak ding hi. Tua ahih ciangin tawntung thuciamna ahi keima thuciamna pen nomau’ satak sungah om ding hi. </VERS>
            <VERS vnumber="14"> A vun dawn a ki-at lo pasal peuhmah a mipihte kiang panin kihawl khia ding hi. Bang hang hiam cih leh amah in keima thuciamna palsat hi,” a ci hi.
            </VERS>
            <VERS vnumber="15"> Tua ciangin Pasian in Abraham’ kiangah, “Na zi Sarai ahihleh, ama min Sarai na ci nawn kei dinga, ama min Sarah hi ding hi. </VERS>
            <VERS vnumber="16"> Amah thupha ka pia dinga, amah tawh tapa khat kong pia ding hi. Amah thupha ka pia dinga, amah, minamte’ nu hi ding hi. Mihingte’ kumpite ama sung pan hong piang khia ding hi,” a ci hi.
            </VERS>
            <VERS vnumber="17"> Tua ciangin Abraham mai kun sukin nui a, a mahmah tungah, “Kum za a pha pasal khat in ta nei ding ahi hiam? Kum sawmkua a pha Sarah in ta nei ding ahi hiam?” kici hi. </VERS>
            <VERS vnumber="18"> Abraham in Pasian’ kiangah, “Ishmael hong nungtasak peuh lecin,” a ci hi.
            </VERS>
            <VERS vnumber="19"> Pasian in, “Hi lo hi. Na zi Sarah in nang adingin tapa khat nei dinga, ama min Isaac na phuak ding hi. Ama khit cianga a suanlekhakte adingin tawntung thuciam nadingin ka thuciamna amah tawh ka kipsak ding hi. </VERS>
            <VERS vnumber="20"> Ishmael ading na ngetna ahihleh ka za khin hi. En in, amah thupha pia-in ka pungsak dinga, tampi tak ka phasak ding hi. Amah pen ulian sawm le nihte’ pa hi dinga, minam lian khatin ka bawl ding hi. </VERS>
            <VERS vnumber="21"> Ahih hangin, kumkik tuhun ciangin Sarah’ sung panin nang a’ dinga hong suak ding Isaac tawh ka thuciamna ka kipsak ding hi,” a ci hi. </VERS>
            <VERS vnumber="22"> Amah tawh a kiho a man khit ciangin Abraham’ kiang panin Pasian pai khia to hi.
            </VERS>
            <VERS vnumber="23"> Tua ciangin Abraham in a tapa Ishmael le ama sum tawh a lei hitaleh ama inn sunga suak hitaleh a sila, ama inn sunga om mite’ lak panin pasal khempeuh samin, Pasian in ama tunga a gensa bangin tua ni mahmahin amaute’ vun dawn a atsak hi. </VERS>
            <VERS vnumber="24"> Ama vun dawn a ki-atin Abraham kum sawmkua le kum kua pha ta hi. </VERS>
            <VERS vnumber="25"> Ama vun dawn a ki-atin a tapa Ishmael kum sawm le kum thum a pha hi. </VERS>
            <VERS vnumber="26"> Tua ni mahmahin Abraham le a tapa Ishmael a vun uh ki-at hi. </VERS>
            <VERS vnumber="27"> Ama inn sunga pasal khempeuh, inn sunga suak hitaleh gamdang mite’ tung panin sum tawh a kilei mite hitaleh, amah tawh a vun uh ki-at khawm hi.</VERS>
        </CHAPTER>
        <CHAPTER cnumber="18">
            <VERS vnumber="1"> Mamre tawsaw gei-a Abraham a omna-ah Topa hong kilang hi. Abraham a puanbuk kong gei-ah sun nisat laitakin tu-in a om laitakin </VERS>
            <VERS vnumber="2"> a khuadak toh leh, ama mai-ah mi thum na ding hi. Amah in amaute a muh ciangin amaute a dawn dingin puanbuk kong panin va tai a, leilakah kunsukin,</VERS>
            <VERS vnumber="3"> “Ka tote aw, nong hehpihna-un na nasem pa hong kheng kei un. </VERS>
            <VERS vnumber="4-5"> Na nasem pa’ kiang hong tung khin na hih khit buangun na thahatkik nadingun an tawmkhat ka va lak kikal sungin tui tawmkhat lasakin na khe uh sil unla, sing nuai-ah khawl un; tua khit ciangin paisuak un,” a ci hi. Tua ahih ciangin amaute in, “Na cih bangin hong hih in,” a ci uh hi.
            </VERS>
            <VERS vnumber="6"> Tua ciangin puanbuk sunga Sarah kiangah Abraham pai mengmeng a, “Annel hoihte lawh thum hong bawl mengmeng inla, meek manin mohin hong bawl in,” a ci hi. </VERS>
            <VERS vnumber="7"> Abraham zong bawnghon lakah tai-in bawngno a dawng a hoih khat la a, manlang taka a na bawlpah a nasem pa tungah a pia hi. </VERS>
            <VERS vnumber="8"> Tua ciangin amah in, bawngnawi-thaukhal, bawngnawi le a minsa bawngsa la-in amau’ mai-ah a lui hi. Amaute in a nek laitakun sing nuai-ah amau’ kiangah amah a ding hi.
            </VERS>
            <VERS vnumber="9"> Amaute in ama kiangah, “Na zi Sarah koi-ah om ahi hiam?” a ci uh hi. Amah in, “Puanbuk sungah om hi,” a ci hi.
            </VERS>
            <VERS vnumber="10"> Amaute khat in, “Tuzawh kha kua khit ciangin kong paikik taktak dinga, na zi Sarah in tapa khat nei ding hi,” a ci hi. Sarah in ama nung puanbuk kongah na ngai hi.</VERS>
            <VERS vnumber="11"> Tu-in Abraham le Sarah teek ta uh a, a kum uh ham hi. Sarah a numei ngeina teng tawpta hi. </VERS>
            <VERS vnumber="12"> Tua ahih ciangin Sarah a mahmah nui-in, “Kei ka teek khit, ka topa zong a teek khitin tua bang hi thei nawn ding ahi hiam?” a ci hi.
            </VERS>
            <VERS vnumber="13"> Topa in Abraham’ tungah, “Bang hangin Sarah nui-in, ‘Tu-in kei teek ka hih ciangin ta nei takpi ding ka hi hiam?’ ci ahi hiam? </VERS>
            <VERS vnumber="14"> Na khat peuhpeuh Topa adingin haksa lua ahi hiam? A kisehsa tuzawh kha kua ciangin nang kiangah kong paikik dinga, Sarah in tapa khat nei ding hi,” a ci hi.
            </VERS>
            <VERS vnumber="15"> Ahih hangin Sarah in nialin, “Ka nui kei hi,” ci hi. Bang hang hiam cih leh amah lau hi. Amah in, “Hi lo hi, na nui mah hi,” a ci hi. Abraham in Sodom khua ading Thumsak
            </VERS>
            <VERS vnumber="16"> Tua ciangin tua mun panin mite pai khia a, amaute in Sodom lam en uh hi. Amau’ pai nading lampi-ah a kha dingin Abraham in amaute va zui hi. </VERS>
            <VERS vnumber="17-18"> Topa in a lungsimah, “Abraham a lian a thahat minam suakin, leitung minam khempeuh in ama thupha ngah bangin thupha a ngah nadingun hong ngen ding hi, ci-in thei ahih manin, tu-a ka hih ding thu Abraham’ tungah im ding ka hi hiam? </VERS>
            <VERS vnumber="19"> Im kei ning. Bang hang hiam cih leh Topa in Abraham’ tunga a ciamsa thu a tunsak theih nadingin ama khit a a tate le a innkuanpihte in thuman le thutangin nasepna tawh Topa’ thupiakte a zuih theih nadingun a hilh dingin amah ka teel khin hi,” a ci hi.
            </VERS>
            <VERS vnumber="20"> Tua ciangin Topa in, “Sodom le Gomorrah a kimawhsakna lianin, amaute’ khialhna nasia mahmah kici ahih manin, </VERS>
            <VERS vnumber="21"> kei tunga hong kigen bangin amaute gamta takpi uh hiam, ci-in a thei dingin ka paisuk ding hi. Tua bang ahih kei leh zong ke’n ka va thei ding hi,” a ci hi.
            </VERS>
            <VERS vnumber="22"> Tua ahih ciangin tua panin mite kihei-in Sodom lamah pai uh a, ahi zongin Topa’ mai-ah Abraham ding lai hi. </VERS>
            <VERS vnumber="23"> Tua ciangin Abraham in hong naihin, “Thuman mite, migilote tawh susia khawm takpi ding na hi hiam? </VERS>
            <VERS vnumber="24"> Tua khuapi sungah thuman mi sawmnga bang om leh, tua sunga om thuman mi sawmngate’ hangin khah loin tua khua susia teitei ding na hi hiam? </VERS>
            <VERS vnumber="25"> Thuman mite, migilote tawh a kibat nadingin migilote tawh thuman mite thahkhop ding, hi thei ding ahi hiam? Tua pen hi thei lo ding hi. Leitung khempeuh Thukhen pa a manin gamta lo ding ahi hiam?” a ci hi.
            </VERS>
            <VERS vnumber="26"> Topa in, “Sodom khuapi sungah thuman mi sawmnga ka muh leh, amaute’ hangin tua khua buppi ka khah ding hi,” a ci hi.
            </VERS>
            <VERS vnumber="27"> Abraham in thu gen leuleu a, “En in, leivui le vut bang ahi lel keimah in Topa’ tungah thu kong gen ngamna hong maisak in. </VERS>
            <VERS vnumber="28"> Thuman mi sawmnga sung panin nga om kei leh? Tua nga a om loh manin khuapi buppi na susia veve ding hiam?” a ci hi. Amah in, “Tua sungah sawmli le nga ka muh nakleh ka susia kei ding hi,” a ci hi.
            </VERS>
            <VERS vnumber="29"> Ama kiangah thu gen kikin, “Tua sungah sawmli bang kimu leh,” a ci hi. Amah in dawngin, “Sawmlite’ hangin ka hih kei ding hi,” a ci hi.
            </VERS>
            <VERS vnumber="30"> Tua ciangin amah in, “Topa heh kei in, thu kong gen lai ding hi. Tua lai-ah sawmthum bang kimu leh,” ci hi. Amah in dawngin, “Sawmthum ka muh leh ka hih kei ding hi,” a ci hi.
            </VERS>
            <VERS vnumber="31"> Amah in, “En in, Topa tungah thu kong gen ngam lailaina hong maisak in. Tua lai-ah sawmnih bang kimu leh,” a ci hi. Amah in dawngin, “Sawmnihte’ hangin ka susia kei ding hi,” a ci hi.
            </VERS>
            <VERS vnumber="32"> Tua ciangin amah in, “Topa heh kei in, hih khatvei bek thu hong gensak lai in. Tua lai-ah sawm bang kimu leh,” a ci hi. Amah in dawngin, “Sawmte’ hangin ka susia kei ding hi,” a ci hi. </VERS>
            <VERS vnumber="33"> Abraham’ tungah a thugen ding a man khit ciangin ama pai nadingah Topa pai a, Abraham zong ama inn-ah a ciahkik hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Sodom le Gomorrah a Siatna vantungmi nihte Sodom ah nitakin hong tunga, Sodom khua kulhkongpi-ah Lot na tu hi. Lot in amaute a muh ciangin, amaute a dawn dingin dinga, leilakah a mai ngatin kun a, </VERS>
            <VERS vnumber="2"> “Ka tote aw, kong thum hi. Na nasem pa’ inn lamah hong kihei-in hong giak unla, na khete uh sil un. Tua ciangin zingsangin tho baihin na pai nading lam uhah pai pan un,” a ci hi. Amaute in, “Hi lo hi; khua lakah ka giak ding uh hi,” a ci uh hi.
            </VERS>
            <VERS vnumber="3"> Ahih hangin amah in amaute nakpitakin kun ahih manin ama lamah kihei uh a, ama inn-ah a lut uh hi. Amah in amaute adingin an bawl a, silngo sawh loh anlum emsak a, amaute in a ne uh hi.
            </VERS>
            <VERS vnumber="4"> Ahih hangin amaute’ lup ma-in Sodom khua mite, a moi a hamin mi khempeuh in a inn umcih uh hi. </VERS>
            <VERS vnumber="5"> Amaute in Lot sam uh a, “Tu nitak a nang kiangah hong tung mite koi-ah om ahi hiam? Amau’ taw ka luk theih nadingun ko kiangah amaute hong pai khiatpih in,” a ci uh hi.
            </VERS>
            <VERS vnumber="6"> Lot, kongkhak pua-ah mite kiangah pai-in kong lehkhak a, </VERS>
            <VERS vnumber="7"> “Ka sanggamte aw, tua banga na gitloh gamtat loh nading uh kong thum hi. </VERS>
            <VERS vnumber="8"> En un, ta nungak nih ka nei hi. No kiangah amaute hong pai khiatpihsak unla, na ut bangun amaute tungah gamta un. Hih mite’ tungah bangmah gamta kei bek un. Bang hang hiam cih leh amaute, keima inn sung hong tungkhin uh ahih manin ka hut ding kisam hi,” a ci hi.
            </VERS>
            <VERS vnumber="9"> Ahih hangin amaute in, “Tai khia in. Kote kiangah hong peem pak a, tu-in nang thukhen hong kineih ding na hi hiam? Tu-in amaute sangin nang kong siatbawl zaw ding uh hi,” a ci uh hi. Tua ciangin amaute in nakpitakin Lot’ lam hong neh uh a, kongkhak a phukham zah dongin hong neh uh hi. </VERS>
            <VERS vnumber="10"> Ahih hangin mi nihte in amau’ khut hong zanin inn sung amau’ kiangah Lot paipihin kong khak uh hi. </VERS>
            <VERS vnumber="11"> Inn kongkhak ah a om mi a lian a neute, amaute in a mit uh tawsak uh hi. Tua ahih ciangin kongkhak a zawtzawt hangun mu zo lo uh hi.
            </VERS>
            <VERS vnumber="12"> Tua ciangin mi nihte in Lot kiangah, “Hih lai-ah tanau dang na nei hiam? Makte, tapate, ahih kei leh khua sunga nang’ mi peuhpeuh hih mun panin pai khiatpih in. </VERS>
            <VERS vnumber="13"> Bang hang hiam cih leh hih mite a kimawhsakna thu Topa’ tungah tung khin a, a susia dingin Topa in hong sawl khin ahih ciangin hih khua a susia ta ding ka hi uh hi,” a ci uh hi.
            </VERS>
            <VERS vnumber="14"> Tua ahih ciangin Lot pai khia-in a tanute a teenpih dingte kiangah, “Manlangin hih khua panin pai khia un. Bang hang hiam cih leh Topa in hih khuapi a susia ding hi ta hi,” a ci hi. Ahih hangin amah pen a mak dingte tungah a ciamnui bang lel hi.
            </VERS>
            <VERS vnumber="15"> Zingsang khuavak ciangin vantung mite in, “Khuapi gimpiakna sungah kaangtum kha ding na hih uh ciangin kinawh inla, hih lai-a om na zi le na tanute la in,” ci-in Lot sawl hamtang uh hi. </VERS>
            <VERS vnumber="16"> Ahih hangin amah lungka-in omlai veve hi. Ahi zongin Topa in ama tungah hehpihna nei ahih manin, mite in amah le a zi le a tanu nihte a khut uh tawh manin, amaute in amah pai khiatpihin khua pualamah koih uh hi.</VERS>
            <VERS vnumber="17"> Amaute in a pai khiatpih khit uh ciangin, “Na nuntak nadingun tai un. Nunghei kei unla, kuam sungah zong khawl kei un. Note hong kaangtum kha ding ahih manin mualtungah taito un,” a ci uh hi.
            </VERS>
            <VERS vnumber="18"> Ahi zongin Lot in amaute tungah, “Hi lo hi, ka tote aw; </VERS>
            <VERS vnumber="19"> en un, note’ muhna-ah na nasem pa in maipha mu zo a, ka nuntakna nong hutna uhah migitna lianpi kei tungah nong lak khin uh hi. Ahih hangin mual tung gamla ahih manin ka tun ma-in siatna in kei hong pha-in ka si ding hi. </VERS>
            <VERS vnumber="20"> En un, gal-a om khuapi, tai nadingin nai a, khuapi neu khat ahi hi. Tua lai-ah hong taisak un - khuapi neu khat hi lo ahi hiam? tua hileh ka suakta ding hi,” a ci hi.
            </VERS>
            <VERS vnumber="21"> Amah in ama kiangah, “En in, na gensa khuapi ka lumlet loh nading, hih maipha zong nang kong pia hi. </VERS>
            <VERS vnumber="22"> Kinawh inla, tua lai-ah tai in. Bang hang hiam cih leh tua lai-ah nang na tun mateng ke’n bangmah ka hih thei kei hi,” a ci hi. Tua ahih ciangin tua khuapi min Zoar kici hi.
            </VERS>
            <VERS vnumber="23"> Zoar-ah Lot a tun ciangin tua lai-ah ni suak khinta hi. </VERS>
            <VERS vnumber="24"> Tua ciangin Topa in vantung panin Sodom le Gomorrah khuate tungah kaat le meikuang zusak hi. </VERS>
            <VERS vnumber="25"> Amah in tua khuapite, kuamte khempeuh, khuapite sunga mi teengte khempeuh le leitunga a po khempeuh a susia hi.</VERS>
            <VERS vnumber="26"> Ahih hangin a nunga om Lot’ zi nunghei a, amah ci khuam a suak hi.
            </VERS>
            <VERS vnumber="27"> Topa’ mai-a a dinnasa munah zingsang tungin Abraham va pai hi. </VERS>
            <VERS vnumber="28"> Sodom le Gomorrah le kuamte khempeuh lam nga sukin khuadak a, leitang khu pen, meiphualpi khu bangin a kah to a mu hi. </VERS>
            <VERS vnumber="29"> Pasian in kuam sunga khuapite a suksiat lai-in, amah in Abraham phawk a, amah in Lot’ tenna khuapite a suksiat ciangin tua bang a suksiatna sung panin Lot sawl khia ahih manin a suakta ahi hi. Moab mite le Ammon mite’ Pianna
            </VERS>
            <VERS vnumber="30"> Tu-in Zoar panin Lot pai khia to-in a tanu nihte tawh mualtungah a teeng hi. Bang hang hiam cih leh Zoar-ah a ten ding lau hi. Tua ahih ciangin a tanu nihte tawh suanghawm sung khatah a teeng uh hi. </VERS>
            <VERS vnumber="31"> A u pen in a nau tungah, “I pa lah teek ta a, leitung ngeina bangin eite hong luppih ding pasal khat zong om lo hi. </VERS>
            <VERS vnumber="32"> Hong pai in; i pa leenggahzu khamsak ni; i pa tawh suanlekhak i kizopsak theih nadingin amah tawh lumkhawm ni,” a ci hi. </VERS>
            <VERS vnumber="33"> Tua ahih ciangin amaute in tua nitakin a pa uh leenggahzu khamsak uh hi. A unu pai-in a pa tawh lum hi. A tanu a luplam hitaleh a thawhlam hitaleh amah in phawk lo hi.
            </VERS>
            <VERS vnumber="34"> A zing ciangin a u in a nau tungah, “En in, zan zanin i pa tawh ka lum hi. Tu nitakin zong amah leenggahzu khamsak leuleu ni. Tua ciangin nang pai inla, i pa tawh suanlekhak i kizopsak theih nadingin amah tawh lumkhawm in,” a ci hi. </VERS>
            <VERS vnumber="35"> Tua ahih ciangin amaute in tua nitakin zong a pa uh leenggahzu khamsak uh hi. A nau pai-in amah tawh lum hi. A tanu a luplam hitaleh a thawhlam hitaleh amah in phawk lo hi. </VERS>
            <VERS vnumber="36"> Tua ahih ciangin Lot’ tanu tegel in a pa uh tawh naupaii uh hi. </VERS>
            <VERS vnumber="37"> A u in tapa khat nei-in a min Moab phuak a, amah pen tuhuna Moab mite’ pianna pupi ahi hi. </VERS>
            <VERS vnumber="38"> A nau in zong tapa khat nei-in a min Benammi phuak a, amah pen tu donga Ammon mite’ pianna pupi ahi hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Mamre panin Negeb gamah Abraham paisuk a, Kadesh le Shur kikal Gerar-ah tawlkhat sung a teeng hi. </VERS>
            <VERS vnumber="2"> Abraham in a zi Sarah pen, “Ka sanggamnu hi,” ci hi. Gerar kumpipa Abimelek in mi sawlin Sarah samsak hi.</VERS>
            <VERS vnumber="3"> Ahih hangin zanin mang sungah Abimelek kiangah Pasian pai a, ama kiangah, “En in, na laksa numei’ hangin nang a si ding na hi hi. Bang hang hiam cih leh amah, mi khat’ zi ahi hi,” a ci hi.
            </VERS>
            <VERS vnumber="4"> Ahi zongin Abimelek in amah zuan nai lo hi. Tua ahih ciangin amah in, “Topa aw, nang in midik pa that ding na hi hiam? </VERS>
            <VERS vnumber="5"> A mahmah in kei kiangah, ‘Amah, ka sanggamnu ahi hi,’ hong ci hi lo ahi hiam? A numei mahmah in zong, ‘Amah, ka sanggampa ahi hi,’ hong ci hi. Tua ahih ciangin lungsim kisuang hetloin a gamta ka hi a, khial ka kisa kei hi,” a ci hi.
            </VERS>
            <VERS vnumber="6"> Tua ciangin Pasian in a mang sungin ama kiangah, “Hi hi, lungsim kisuanna om loin hih bangin na gamtatna thu ka thei a, kei tungah na khialh loh nadingin a hong kempa kei mahmah ka hi hi. Tua ahih ciangin nang, amah kong lawngsak kei hi. </VERS>
            <VERS vnumber="7"> Tua ahih ciangin tu-in mipa’ zi piakik in. Bang hang hiam cih leh amah, kamsang khat hi a, amah in nang adingin thu hong ngetsak dinga, nang na nungta ding hi. Ahih hangin nang in tua numei na piakkik kei leh nang le na mi khempeuh na sih taktak ding uh thei in,” a ci hi.
            </VERS>
            <VERS vnumber="8"> Tua ahih ciangin zingsangin Abimelek tho baih a, a nasemte samin hih thute khempeuh amaute kiangah a gen hi. Amaute nak lau mahmah uh hi. </VERS>
            <VERS vnumber="9"> Tua ciangin Abimelek in Abraham samin ama kiangah, “Bang hangin ko tungah hong hici gamtat na hi hiam? Kei le ka kumpi gam sungah khialhna lianpi khat nong tut nadingin nang’ tungah bang khialhna nei ka hi uh hiam? Hih dinga kilawm lo nate kei’ tungah nong hih hi,” a ci hi. </VERS>
            <VERS vnumber="10"> Tua ciangin Abimelek in Abraham’ kiangah, “Hih banga na gamtat nadingin bang ngaihsun na hi hiam?” ci lai hi.
            </VERS>
            <VERS vnumber="11"> Abraham in, “Hih lai munah Pasian zahtakna om hetlo hi. Ka zi’ hangin amaute in kei hong that ding hi, ci-in ngaihsun kha ka hih manin hih bangin a gamta ka hi hi. </VERS>
            <VERS vnumber="12"> Tua tham loin a taktakin amah ka sanggamnu mah ahi hi. Pa kikhat, nu tuam ka hi uh a, amah ka teenpih ahi hi. </VERS>
            <VERS vnumber="13"> Pasian in ka pa’ inn panin hong pai khiatsak ciangin ama kiangah, ‘Hih pen kei’ tunga nong hih ding na migitna ahi hi: I paina peuhpeuhah kei pen ka sanggampa hi, hong ci in,’ ka ci hi,” a ci hi.
            </VERS>
            <VERS vnumber="14"> Tua ciangin Abimelek in tuu le bawngtalte, sila numei le sila pasalte la-in Abraham pia a, ama tungah a zi Sarah a piakik hi. </VERS>
            <VERS vnumber="15"> Abimelek in, “En in, ka leitang, na mai-ah om hi. Nangmah in hoih na sakna munah teeng in,” a ci hi. </VERS>
            <VERS vnumber="16"> Sarah’ kiangah, “En in, na sanggampa tungah ngun tang tulkhat ka pia khin hi. Nang tawh a om mi khempeuh’ mai-ah nangma dikna a kilatna ahi hi. Mi khempeuh’ mai-ah nang a manin hong kibawl hi,” a ci hi.
            </VERS>
            <VERS vnumber="17"> Tua ciangin Abraham in Pasian’ tungah thu ngen a, Pasian in Abimelek a damsak hi. Amaute in ta a neih theih nadingin a zi le a sila numeite zong a damsak hi. </VERS>
            <VERS vnumber="18"> Bang hang hiam cih leh Topa in Abraham’ zi Sarah’ hangin Abimelek’ innkuan’ naubu khempeuh khakcipsak khin hi.</VERS>
        </CHAPTER>
        <CHAPTER cnumber="21">
            <VERS vnumber="1"> Isaac’ Suahna A gensa bangin Topa in Sarah’ tungah thupha pia a, a gensa bangin Sarah’ tungah Topa in hih hi. </VERS>
            <VERS vnumber="2"> Sarah gai a, ama tunga Pasian in a gensa hunin a teek zawhin Abraham tawh tapa khat nei hi.</VERS>
            <VERS vnumber="3"> Abraham in Sarah tawh a neih ama tapa’ min dingin Isaac a phuak hi. </VERS>
            <VERS vnumber="4"> Pasian in ama tunga a thu piaksa bangin amah in ni giat a phak ciangin a tapa Isaac a vun a at hi.</VERS>
            <VERS vnumber="5"> A tapa Isaac a suah ciangin Abraham kum za pha hi. </VERS>
            <VERS vnumber="6"> Sarah in, “Pasian in kei adingin nuamin nuihzak nading hong bawlsak khin hi. A za peuhmah in nuamin hong nuihpih ding uh hi,” a ci hi. </VERS>
            <VERS vnumber="7"> Amah in, “Sarah in nau nawi pia ding ci-in kua in Abraham’ tungah gen ngei ding ahi hiam? Ahi zongin a teek khitin amah tawh tapa khat ka nei hi,” a ci hi. Hagar le Ishmael Kisawlkhia
            </VERS>
            <VERS vnumber="8"> Naupang khang a, nawi tawh hong kikhen ta hi. Isaac nawi tawh a kikhen ni ciangin Abraham in pawi lianpi khat bawl hi.
            </VERS>
            <VERS vnumber="9"> Ahih hangin, Abraham tawh a neih Egypt mi Hagar’ tapa in ama tapa Isaac a ciamnuih bawlna Sarah in a mu hi. </VERS>
            <VERS vnumber="10"> Tua ahih ciangin amah in Abraham’ kiangah, “Hih sila numei a tapa tawh lawn khia in; bang hang hiam cih leh sila numei’ tapa in ka tapa Isaac tawh gamh luahkhawm thei lo ding uh hi,” a ci hi.</VERS>
            <VERS vnumber="11"> Ama tapa’ hangin Abraham’ tungah thu nuam hetlo hi. </VERS>
            <VERS vnumber="12"> Ahih hangin Pasian in Abraham’ tungah, “Tangvalpa le na sila numei’ hangin lungkim loin om kei in. Sarah in nang’ tunga hong gen peuhmah ama hong gen bangin gamta in. Bang hang hiam cih leh Isaac tawh na suanlekhakte’ min kilo ding hi.</VERS>
            <VERS vnumber="13"> Sila numei’ tapa zong nangma ta mah ahih manin, minam khatin ka bawl ding hi,” a ci hi.
            </VERS>
            <VERS vnumber="14"> Tua ahih ciangin zingsangin Abraham tho baihin an le tuithawl la-in Hagar pia a, ama liangko tungah naupang tawh suanin a sawl khia hi. Amah pai khia a, Beersheba gam sungah a vak kawikawi hi. </VERS>
            <VERS vnumber="15"> Thawl sunga tui a bei ciangin amah in sawlbawk nuai khatah naupang lawn hi. </VERS>
            <VERS vnumber="16"> Tua ciangin amah pai-in a hoihkhop khat a gamla, thallot khat tan bangah a ta nungngatin a tusuk hi. Bang hang hiam cih leh amah in, “Naupang’ sih hong musak kei in,” a ci hi. Amah nungngatin a tut laitakin naupang nakpi-in a kap hi.
            </VERS>
            <VERS vnumber="17"> Pasian in naupang’ kahna aw a za hi. Pasian’ vantungmi in vantung panin Hagar sam a, ama kiangah, “Hagar aw, bang in hong lungkhamsak ahi hiam? Lau kei in. Bang hang hiam cih leh naupang a omna munah a kahna awging Pasian in za hi. </VERS>
            <VERS vnumber="18"> Dingin naupang la inla, na khut tawh kip takin len in. Bang hang hiam cih leh minam lian khatin amah ka bawl ding hi,” a ci hi. </VERS>
            <VERS vnumber="19"> Tua ciangin Pasian in ama mit haksak a, amah in tuikhuk khat a mu hi. Amah pai-in tui tawh tuithawl dimin naupang a dawnsak hi. </VERS>
            <VERS vnumber="20"> Pasian in tua naupang ompih a, amah khangto hi. Amah gamlakah teeng a, thallot siampa khat hong suak hi. </VERS>
            <VERS vnumber="21"> Paran gam sungah amah teeng hi. A nu in Egypt gam panin ama ading zi khat a la hi. Abraham le Abimelek Thuciamna
            </VERS>
            <VERS vnumber="22"> Tua hun laitakin Abimelek le a galkap mangpa Fikol in Abraham’ kiangah, “Na sepna khempeuh ah Pasian in nang hong ompih hi.</VERS>
            <VERS vnumber="23"> Tua ahih ciangin tu-in kei hitaleh ka tate hitaleh ka suanlekhakte hitaleh tungah a man lopi-in hong bawl loin, nang tungah thuman tak tawh kong gamtat bangin keima tung le tawlkhat na omna leitang tungah nong gamtat nadingin Pasian tawh kei tungah hong kiciam in,” a ci hi.
            </VERS>
            <VERS vnumber="24"> Abraham in, “Ka kiciam ding hi,” a ci hi.
            </VERS>
            <VERS vnumber="25"> Abimelek’ nasemte in a suhsa tuikhuk tawh kisai thu Abraham in a lungkim lohna Abimelek’ kiangah a gen ciangin, </VERS>
            <VERS vnumber="26"> Abimelek in, “Kua in hih hiam ka thei kei hi. Nang nong gen kei a, keimah in tuni dong ka za nai kei hi,” a ci hi. </VERS>
            <VERS vnumber="27"> Tua ahih ciangin Abraham in tuu le bawngtalte la-in Abimelek pia a, tua mi nihte in thuciamna khat a bawl uh hi. </VERS>
            <VERS vnumber="28"> Abraham in a tuuhon sung panin tuununo sagih tuam koih hi. </VERS>
            <VERS vnumber="29"> Abimelek in Abraham’ kiangah, “Hih na koihtuam tuununo sagihte bang a cihnopna ahi hiam?” a ci hi.
            </VERS>
            <VERS vnumber="30"> Amah in, “Keimah in hih tuikhuk ka tawhna thu-ah nang in keima adingin teci na hih theih nadingin nangmah in ka khut sung panin hih tuununo sagihte na la ding hi,” a ci hi. </VERS>
            <VERS vnumber="31"> Tua ahih ciangin tua mun Beersheba kici hi. Bang hang hiam cih leh amau tegel tua munah thu kiciam uh hi.
            </VERS>
            <VERS vnumber="32"> Tua ahih ciangin amaute in Beersheba-ah thuciamna khat a bawl uh hi. Tua khit ciangin Abimelek le a galkap mangpa Fikol, Filistia mite’ leitangah ciahkik uh hi. </VERS>
            <VERS vnumber="33"> Abraham in Beersheba-ah makeng kung khat suan a, tua lai munah Tawntung Pasian, Topa a bia hi. </VERS>
            <VERS vnumber="34"> Filistia mite’ leitangah Abraham, sauveipi sung peemta-in a om hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> Isaac A Pia Khia dingin Abraham Kisawl Hih thute khit ciangin Pasian in Abraham ze-et a, ama kiangah, “Abraham,” a ci hi. Amah in, “Hiah om ing,” a ci hi.
            </VERS>
            <VERS vnumber="2"> Amah in, “Na it, na tapa neihsun Isaac, la inla Moriah gamah pai in. Tua lai mun a nang kiangah kong gen ding mual khat tungah meihal biakpiakna-in amah hong pia in,” a ci hi.
            </VERS>
            <VERS vnumber="3"> Tua ahih ciangin zingsangin Abraham tho baih a, a la tutphah vawhin, ama nasem tangval nih le a tapa Isaac a paipih hi. Amah in meihal biakpiak nadingin sing ek a, ama tunga Pasian’ gensa munah a pai hi. </VERS>
            <VERS vnumber="4"> A ni thum ni ciangin Abraham khuadak to-in a gamla-ah tua mun a mu hi. </VERS>
            <VERS vnumber="5"> Tua ciangin Abraham in a nasemte kiangah, “Hih lai-ah la tawh na om un. Kei le tangvalpa hua lamah pai-in Pasian ka va bia ding uh a, note kiangah ka hong paikik ding uh hi,” a ci hi.
            </VERS>
            <VERS vnumber="6"> Abraham in meihal biak nading sing la-in a tapa Isaac’ tungah suan a, amah in a khut sungah mei le temta a tawi hi. Tua bangin amau tegel paikhawm uh hi. </VERS>
            <VERS vnumber="7"> Isaac in a pa Abraham’ kiangah, “Pa aw,” a ci hi. Amah in, “Hiah om ing, ka ta,” a ci hi. Amah in, “En in, mei le sing om hi. Ahih hangin meihal biakpiak nading tuuno koi-ah om ahi hiam?” a ci hi.
            </VERS>
            <VERS vnumber="8"> Abraham in, “Pasian in meihal biakpiak nadingin ama ading tuuno hong pia ding hi, ka ta aw,” a ci hi. Tua bangin amau tegel paikhawm uh hi.
            </VERS>
            <VERS vnumber="9"> Ama kiangah Pasian’ gensa mun a tun uh ciangin, Abraham in tua lai-ah biakna tau khat bawlin, a ngeina ding bangin sing koihin, a tapa Isaac henin biakna tau tunga sing tungah a koih hi.</VERS>
            <VERS vnumber="10"> Tua ciangin Abraham in a tapa a that dingin tem la hi. </VERS>
            <VERS vnumber="11"> Ahih hangin Topa’ vantungmi in vantung panin, “Abraham, Abraham!” ci-in a sam hi. Amah in, “Hiah om ing,” a ci hi.
            </VERS>
            <VERS vnumber="12"> Amah in, “Tangvalpa su kei in. Ama tungah bangmah hih kei in. Bang hang hiam cih leh nang in Pasian na zahtakna tu-in ka thei a, na tapa khat neihsun keima adingin na humcip lohna ka mu hi,” a ci hi.
            </VERS>
            <VERS vnumber="13"> Tua ciangin Abraham khuadak kawikawi a, khaumang lakah a ki-a a awk tuutal khat a nungah na om hi. Abraham pai-in tua tuutal kai a, ama tapa’ tangin meihal biakna-in a pia hi.</VERS>
            <VERS vnumber="14"> Tua ahih ciangin Abraham in tua mun pen, “Topa in hong sik hi,” ci-in min phuak a, tuni dongin Topa’ mual tungah hong kisik hi, a kici hi.
            </VERS>
            <VERS vnumber="15"> Topa’ vantungmi in vantung panin Abraham a nih veina sam a, </VERS>
            <VERS vnumber="16"> “Kei mahmah ka kiciam hi, Topa in ci hi. Bang hang hiam cih leh nang in hih thu na bawl khin a, na tapa neihsun na humcip kei hi. </VERS>
            <VERS vnumber="17"> Nang thupha kong pia taktak dinga, na suanlekhakte vana aksite le tuipi gei-a sehnel bangin tampi ka phasak ding hi. Na suanlekhakte in amau’ galte’ khuapite luah ding uh a,</VERS>
            <VERS vnumber="18"> na suanlekhakte thupha ka piak bangin, leitung minam khempeuh in thupha a ngah nadingun hong ngen ding uh hi. Bang hang hiam cih leh nang in ka thu na mang hi,” a ci hi.</VERS>
            <VERS vnumber="19"> Tua ciangin a nasemte’ kiangah Abraham ciahkik a, Beersheba-ah paikhawm uh hi. Abraham Beersheba-ah a teeng hi. Nahor’ Suanlekhakte
            </VERS>
            <VERS vnumber="20"> Hih thute’ khit ciangin Abraham’ kiangah, “En in, Milkah in zong na sanggampa Nahor tawh tate nei hi: </VERS>
            <VERS vnumber="21"> Uz a u pen hi. A sanggamte pen Buz, Aram’ pa Kemuel, </VERS>
            <VERS vnumber="22"> Khesed, Hazo, Pildash, Jidlaf le Bethuel ahi hi,” kici hi. </VERS>
            <VERS vnumber="23"> Bethuel pen Rebekah’ pa ahi hi. Milkah in Abraham’ sanggam Nahor tawh tapa giat nei hi. </VERS>
            <VERS vnumber="24"> Tua tham loin Reumah min nei a zineu in ta Tebah, Gaham, Tahash le Maakah a nei hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> Abraham in Sarah A Vui nading Han Khat Lei Sarah kum za le kum sawmnih le kum sagih nungta a, </VERS>
            <VERS vnumber="2"> Kanaan mite’ gam sung Kiriatharba (Hebron)-ah a si hi. Abraham dahin kap a, a vui nading vaihawm hi.
            </VERS>
            <VERS vnumber="3"> Abraham in a misi nusia-in Hit mite kiangah va pai a, </VERS>
            <VERS vnumber="4"> “Kei pen note lakah khualmi hi-in peemta ka hi hi. Ka zi ka vui theih nadingin note’ lakah vui nading mun leitang hong pia un,” a ci hi.
            </VERS>
            <VERS vnumber="5"> Hit mite in Abraham dawngin, </VERS>
            <VERS vnumber="6"> “Topa aw, kote’ thu hong ngai in. Nang pen kote’ lakah a vanglian ulian khat na hi hi. Kote’ han na deih pen munah na zi vui in. Kote kuamah in nang adingin a han it lo dinga, na zi vui ding hong khaktan lo ding hi,” a ci uh hi.
            </VERS>
            <VERS vnumber="7"> Abraham dingin tua gammi ahi Hit mite’ lamah a kun hi. </VERS>
            <VERS vnumber="8"> Amah in amaute’ kiangah, “Hih gamah ka zi ka vui ding nong deih uhleh, ka thu hong ngai un. Zohar’ tapa Efron in </VERS>
            <VERS vnumber="9"> ama neih Makpelah leihawm kei tungah hong piak theih nadingin hong thumsak un. Tua pen ama lo nawlah om hi. Vui nading munin ka neih nadingin a man ding cing takin piakna tawh note’ muhna-ah kei tungah amah hong piasak un,” a ci hi.
            </VERS>
            <VERS vnumber="10"> Tua laitakin Hit mite’ lakah Efron zong a om ahi hi. Khuapi kulhkongpi-ah a hong pai Hit mite khempeuh’ zakna-ah Hit mi Efron in Abraham dawng a, </VERS>
            <VERS vnumber="11"> “Hi lo hi, ka topa aw, hong ngai in. Nang’ tungah lo kong pia hi. Tua sunga leihawm zong nang’ tungah kong pia hi. Ka mipihte’ muhna-ah nang’ tungah kong pia hi. Na misi vui in,” a ci hi.
            </VERS>
            <VERS vnumber="12"> Tua ciangin tua gam mite’ mai-ah Abraham a kun hi. </VERS>
            <VERS vnumber="13"> Tua gam mite’ zakna-ah amah in Efron’ kiangah, “Lungsim takpi tawh na cih ahihleh hong ngai in. Lo man ding kong pia ding hi. Tua lai-ah ka misi ka vui theih nadingin kei’ tung panin a man hong sang in,” a ci hi.
            </VERS>
            <VERS vnumber="14"> Efron in Abraham dawngin, </VERS>
            <VERS vnumber="15"> “Ka topa aw, ka thu hong ngai in. Leitang bek khat in ngun shekel zali man hi. Nang le kei’ kikalah bang thudang omnawn ahi hiam? Na misi vui in,” a ci hi. </VERS>
            <VERS vnumber="16"> Efron’ cih bangin Abraham thukim hi. Abraham in Efron adingin, Hit mite’ zakna-ah a min lawh zah, tua hun laitak a sumbukte’ lakah a kizang a gikzah tawh kizui-in ngun shekel zali a teh khia hi.
            </VERS>
            <VERS vnumber="17"> Tua ahih ciangin Makpelah a Efron’ lo, Mamre nisuahna lamah a om, a sunga om leihawm le a lo le tua mun khempeuh ah a om lo sunga singte pen </VERS>
            <VERS vnumber="18"> khuapi kulhkongpi-ah a kikhawm mite khempeuh’ mai, Hit mite’ omna-ah Abraham’ neih dingin kipia hi.
            </VERS>
            <VERS vnumber="19"> Hih bangin a kihih khit ciangin, Kanaan gam sunga om Mamre (Hebron) nisuahna lamah a om Makpelah lo sunga leihawm sungah Abraham in a zi Sarah a vui hi. </VERS>
            <VERS vnumber="20"> Lo le a sunga om leihawmte si vui nading munin a neih dingin Abraham’ tungah Hit mite in a pia uh hi.
            </VERS>
        </CHAPTER>
        <CHAPTER cnumber="24">
            <VERS vnumber="1"> Isaac ading Zi Kila Tu-in Abraham teekin a kum tam mahmah ta hi. Topa in na khempeuh ah Abraham thupha pia hi. </VERS>
            <VERS vnumber="2"> Abraham in ama neih khempeuh a uk, a inn sungah a upa pen a nasem pa kiangah, “Ka phei nuai-ah na khut hong koih in. </VERS>
            <VERS vnumber="3-4"> Nangmah in amau’ lakah ka tenna Kanaan mite’ tanute lak panin ka tapa’ zi ding la loin, keima gam le ka behte kiangah va pai-in ka tapa Isaac’ zi ding na lak nadingin vantung le leitung Pasian ahi Topa tawh nang kong kiciamsak ding hi,” a ci hi.
            </VERS>
            <VERS vnumber="5"> Nasempa in ama kiangah, “A numei in hih gamah kei hong zui nuam kei kha leh nangma nong pai khiatna gamah na tapa ka paipihkik ding hiam?” a ci hi.
            </VERS>
            <VERS vnumber="6"> Abraham in ama kiangah, “Tua lai-ah ka tapa na paipihkik loh ding thei in. </VERS>
            <VERS vnumber="7"> Ka pa’ inn le ka suahna leitang panin kei hong la-in, kei kiangah thu hong genin kei tungah hong kiciam a, ‘Na suanlekhakte’ tungah hih leitang ka pia ding hi,’ a hong ci vantung Pasian, Topa in nangma mai-ah a vantungmi sawl dinga, tua lai mun panin nangmah in ka tapa ading zi khat na la ding hi. </VERS>
            <VERS vnumber="8"> Ahih hangin a numei in nang hong zuih nop kei leh keima thuciamna panin nang na suakta ding hi. Bangbang hileh tua lai-ah ka tapa na paipihkik kei ding hi,” a ci hi. </VERS>
            <VERS vnumber="9"> Tua ahih ciangin a nasem pa in a topa Abraham’ phei nuai-ah a khut koih a, hih thu tawh kisai-in ama tungah a kiciam hi.
            </VERS>
            <VERS vnumber="10"> Tua ciangin a nasem pa in a topa’ kalaohte sawm la-in pai khia a, a topa’ tung panin letsong hoih nono a namkim la hi. Amah dingin Mesopotamia gam Nahor’ khuapi-ah a pai hi. </VERS>
            <VERS vnumber="11"> Numeite’ nitak tuitawi hun laitakin khuapi pualam tuikhuk gei-ah amah in a kalaohte boksak hi. </VERS>
            <VERS vnumber="12"> Amah in, “Ka topa Abraham’ Pasian, Topa aw, tuni-in ka maa hong vangsak in. Nang tungah thu kong ngen hi, ka topa Abraham’ tungah itna kip hong lak in. </VERS>
            <VERS vnumber="13"> En in, tuikhuk gei-ah kei ka dinga, khuapi nungakte tuitawi dingin hong pai uh hi. </VERS>
            <VERS vnumber="14"> Keimah in, ‘Tui ka dawn theih nadingin na beel hong nga suk in,’ ka cih ciangin, ‘Dawn in; na kalaohte zong tui ka pia ding hi,’ hong ci nu pen na nasem pa Isaac adingin na sehsa numei hisak in. Nangmah in ka topa tungah itna kip na lahna hih thu tawh ka thei ding hi,” a ci hi.
            </VERS>
            <VERS vnumber="15"> Tua bangin a thunget a khit ma-in, Abraham’ sanggampa Nahor in a zi Milkah tawh a neih a tapa Bethuel’ tanu Rebekah a liangko tungah a tuibeel pua-in hong pai khia hi. </VERS>
            <VERS vnumber="16"> Tua nu pen kuamah tawh a lumkhawm nai lo, nungak, a ngaihbaang mahmah khat ahi hi. Amah tuikhukah paisukin a beel dim a, hong paito hi. </VERS>
            <VERS vnumber="17"> Tua ciangin amah a dawntuah dingin nasem pa tai a, “Dawn ding tui tawmkhat na beel sung panin hong pia dih in,” a ci hi.
            </VERS>
            <VERS vnumber="18"> Amah in, “Dawn in, ka topa,” a ci hi. Tua nu in a khut tungah a beel niamsuksakin amah a dawnsak hi. </VERS>
            <VERS vnumber="19"> Amah in tua mipa tui a dawnsak khit ciangin, “Na kalaohte in a kham matengun a dawn ding zong tui kong tawisak ding hi,” a ci hi. </VERS>
            <VERS vnumber="20"> Tua ahih ciangin amah in a tuikuang sungah a tui bungsuk pak a, tuitawi dingin tuikhukah tai-in a kalaohte khempeuh adingin tui a tawi hi. </VERS>
            <VERS vnumber="21"> Topa in ama khualzinna mavangsak ding hiam, vangsak lo ding hiam, cih a theih nadingin mipa in daptakin tua nu na en hi.
            </VERS>
            <VERS vnumber="22"> Kalaohte in tui a dawn khit ciangin mipa in shekel lang a gik kham nakbah khat le shekel sawm a gik kham tau nih tua nu adingin la-in pia a, </VERS>
            <VERS vnumber="23"> “Kua’ tanu na hi hiam, hong gen in. Na pa’ inn-ah kote’ giah nading a awng ding hiam?” a ci hi.
            </VERS>
            <VERS vnumber="24"> Tua nu in ama kiangah, “Nahor le a zi Milkah’ tapa Bethuel’ tanu ka hi hi,” a ci hi. </VERS>
            <VERS vnumber="25"> Amah in, “Buhkung le gan-an a kicing ka nei uh a, giah nading mun zong ka nei uh hi,” ci thuah lai hi.
            </VERS>
            <VERS vnumber="26"> Mipa a lu kunin Topa bia a, </VERS>
            <VERS vnumber="27"> “Ka topa’ tungah a itna kip le a thumanna a pelh lo, ka topa Abraham’ Pasian, Topa in thupha ngah tahen. Kei ka hih leh, ka topa’ behte’ inn zuatna lampi-ah Topa in hong paipih hi,” a ci hi.
            </VERS>
            <VERS vnumber="28"> Tua ciangin nungaknu a inn-ah tai-in hih thute khempeuh a innkuanpihte tungah a gen hi. </VERS>
            <VERS vnumber="29"> Rebekah in Laban min nei sanggam pasal khat nei hi. Laban zong tuikhuka mipa kiangah a tai hi. </VERS>
            <VERS vnumber="30"> Amah in nakbah le a sanggamnu’ khut tunga taute a muh ciang le, “Mipa in hih bangin kei tungah hong gen,” ci-in a sanggamnu Rebekah’ kam gen a zak ciangin, mipa kiangah a pai ahi hi. Tuikhuka kalaohte kiangah amah na ding hi. </VERS>
            <VERS vnumber="31"> Amah in, “Hong pai in, Topa’ thupha piakpa aw; bang hangin a pua-ah ding na hi hiam? Bang hang hiam cih leh inn-ah na om nading mun ka bawl khin a, kalaohte ading mun zong om hi,” a ci hi.
            </VERS>
            <VERS vnumber="32"> Tua ahih ciangin inn sungah mipa hong pai hi. Laban in kalaoh vante suah a, kalaohte adingin buhkung le gan-an pia a, amah le a kikholhpih mite’ khe sil nadingin tui zong a pia hi. </VERS>
            <VERS vnumber="33"> Tua ciangin nek dingin a mai-ah an kilui hi. Ahih hangin amah in, “Ka thu ka gen khit matengin an ka ne kei ding hi,” a cih ciangin amah in, “Gen in,” a ci hi.
            </VERS>
            <VERS vnumber="34"> Tua ahih ciangin amah in, “Kei pen Abraham’ nasem ka hi hi. </VERS>
            <VERS vnumber="35"> Topa in ka topa nakpitakin thupha pia a, amah a lian mahmah suak khin hi. Amah in ama tungah tuuhon, bawnghon, ngun le kham, nasem pasal le nasem numei, kalaoh le late tampi pia hi. </VERS>
            <VERS vnumber="36"> Ka topa’ zi Sarah in a teek khitin ka topa tawh tapa khat nei hi. Amah in a neihsa khempeuh ama tungah pia hi. </VERS>
            <VERS vnumber="37"> Ka topa in kei hong kiciamsak a, ‘Nangmah in amau’ gamah ka tenna Kanaan numeite lak panin ka tapa’ zi ding la kei inla, </VERS>
            <VERS vnumber="38"> ka pa’ innkuan mi le ka behte kiangah pai-in ka tapa ading zi khat na la ding hi,’ hong ci hi. </VERS>
            <VERS vnumber="39"> Keimah in ka topa kiangah, ‘A numei in kei hong zui nuam kei kha leh,’ ka ci hi. </VERS>
            <VERS vnumber="40"> Ahih hangin amah in kei tungah, ‘A thu ka man Topa in nang tawh a vantungmi hong sawlin na maa hong vangsak ding hi. Nang in ka behte le ka pa’ inn panin ka tapa ading zi khat na la ding hi. </VERS>
            <VERS vnumber="41"> Ka behte kiangah na pai ciangin amaute in nang hong piak kei leh ka thuciamna panin nang na suakta ding hi,’ hong ci hi.
            </VERS>
            <VERS vnumber="42"> “Tuni-in tuikhukah pai-in, ‘Ka topa Abraham’ Pasian, Topa aw, tu-a ka paina ka maa nong vansak ding leh, </VERS>
            <VERS vnumber="43"> en in, tuikhuk gei-ah kei ka ding hi. Tuitawi dinga hong pai khia nungak tungah, “Na beel panin tui dawn ding tawmkhat hong pia in,” ka cih ciangin, </VERS>
            <VERS vnumber="44"> “Dawn in, na kalaohte ading zong kong tawisak ding hi,” hong ci nu pen, ka topa’ tapa adingin Topa in a sehsa numei hisak in,’ ka ci hi.
            </VERS>
            <VERS vnumber="45"> “Ka lungsim sungah thu ka nget khit ma-in, a liangko tungah a tuibeel pua-in Rebekah hong pai khia ka mu hi. Amah tuikhukah paisukin tui hong tawi hi. Keimah in ama kiangah, ‘Tui hong dawnsak in,’ ka ci hi. </VERS>
            <VERS vnumber="46"> Amah in a liangko panin a beel hong khiasuk pahin, ‘Dawn in, na kalaohte zong tui ka pia ding hi,’ hong ci hi. Tua ahih ciangin keimah in ka dawn a, amah in kalaohte zong tui a pia hi. </VERS>
            <VERS vnumber="47"> Tua ciangin, ‘Kua’ tanu na hi hiam?’ ci-in ka dong hi. Amah in, ‘Nahor le a zi Milkah’ tapa Bethuel’ tanu ka hi hi,’ hong ci hi. Tua ahih ciangin a nak tungah nakbah ka batsak a, a khut tungah taute ka butsak hi. </VERS>
            <VERS vnumber="48"> Tua ciangin ka lu kunin Topa ka bia a, a tapa adingin ka topa’ behpa’ tanu a la dingin lampi manah kei a hong paipih, ka topa Abraham’ Pasian, Topa ka phat hi. </VERS>
            <VERS vnumber="49"> Tua ahih ciangin tu-in, ka gamtat nading zia ka theih nadingin ka topa’ tungah hoihtak le thuman takin na gamtat ding uh le na gamtat loh ding uh hong gen un,” a ci hi.
            </VERS>
            <VERS vnumber="50"> Tua ciangin Laban le Bethuel in dawng a, “Hih thu pen Topa’ kiang panin hong pai thu ahi hi. A sia ahi zongin a pha ahi zongin nang tungah kong gen ding dang uh om lo hi. </VERS>
            <VERS vnumber="51"> En in, Rebekah na mai-ah om hi. Amah la inla pai un. Topa’ gensa bangin na topa’ tapa’ zi hisak un,” a ci uh hi. </VERS>
            <VERS vnumber="52"> Abraham’ nasem pa in amau’ kammalte a zak ciangin Topa’ mai leilakah a kunsuk hi. </VERS>
            <VERS vnumber="53"> Nasempa in ngun le kham kizepnate le puante hong suah khia-in Rebekah a pia hi. A sanggampa le a nu zong a manpha kizepnate a pia hi.
            </VERS>
            <VERS vnumber="54"> Tua ciangin amah le a nungzuite in an ne tui dawnin, tua lai-ah tua zan a giak uh hi. Amaute zingsangin a thawh uh ciangin amah in, “Ka topa’ kiangah hong ciahsakkik un,” a ci hi.
            </VERS>
            <VERS vnumber="55"> Ahi zongin a sanggampa le a nu in, “A tawm penin ni sawm bang, ko tawh numei hong omsak lai in; tua khit ciangin amah hong pai thei ding hi,” a ci uh hi.
            </VERS>
            <VERS vnumber="56"> Ahih hangin amah in amaute kiangah, “Topa in ka maa hong vangsak khin ahih nungsang kei hong zekaisak nawn kei un. Ka topa kiangah ka ciah theih nadingin hong paisak un,” a ci hi.
            </VERS>
            <VERS vnumber="57"> Amaute in, “A numei samin amah i dong ding hi,” a ci uh hi. </VERS>
            <VERS vnumber="58"> Amaute in Rebekah samin ama kiangah, “Hih mipa na zui pah ding hiam?” a ci uh hi. Amah in, “Ka zui ding hi,” ci pah hi.
            </VERS>
            <VERS vnumber="59"> Tua ahih ciangin amaute in a sanggamnu uh Rebekah le a cingnu, Abraham’ nasem pa le a nungzuite tawh ciah khiasak uh hi. </VERS>
            <VERS vnumber="60"> Amaute in Rebekah thupha pia-in ama kiangah, “Kote’ sanggamnu aw, a tultul a thenthente’ nu hi ta in. Na suanlekhakte in amau a mudahte’ khuapite luah ta uh hen!” a ci uh hi.
            </VERS>
            <VERS vnumber="61"> Tua ciangin Rebekah le a numeite dingin, kalaohte tungah tuangin mipa a zui uh hi. Tua bangin nasem pa in Rebekah la-in a pai nading lamah a pai hi.
            </VERS>
            <VERS vnumber="62"> Tua kikalin, Isaac, Beerlahairoi panin hong pai-in Negeb gamah na teeng hi. </VERS>
            <VERS vnumber="63"> Isaac, thu a lung ngaingai dingin nitakin gamlakah a pai khia hi. Amah a khuadak leh kalaohte hong pai a mu hi. </VERS>
            <VERS vnumber="64"> Rebekah in Isaac a muh ciangin, kalaoh tung panin kumin </VERS>
            <VERS vnumber="65"> nasem pa kiangah, “Hua lai-a mipa, eite hong dawn dingin gamlak a hong pai kua ahi hiam?” a ci hi. Nasempa in, “Ka topa hi,” a ci hi. Tua ahih ciangin amah in a kikhuhna puan la-in a kikhuh hi.
            </VERS>
            <VERS vnumber="66"> Nasempa in Isaac kiangah a gamtatnasa khempeuh a gen hi. </VERS>
            <VERS vnumber="67"> Tua ciangin Isaac in a puanbuk sungah Rebekah paipih a, amah pen a zi a suak hi. Amah in tua nu a it hi. Tua ahih manin a nu’ sih khit ciangin Isaac in hehnepna a ngah hi</VERS>
        </CHAPTER>
        <CHAPTER cnumber="25">
            <VERS vnumber="1"> Keturah tawh Abraham’ Suanlekhakte (1Khang 1:32-33) Abraham in Keturah min nei zi dang khat la hi. </VERS>
            <VERS vnumber="2"> Amah in tua nu tawh ta Zimran, Jokshan, Medan, Midian, Ishbak le Shuah nei hi. </VERS>
            <VERS vnumber="3"> Jokshan pen Sheba le Dedan’ pa ahi hi. Dedan’ tate: Asshurim, Lethusim le Leummim ahi hi. </VERS>
            <VERS vnumber="4"> Midian’ tate: Efah, Efer, Hanok, Abida le Eldaah ahi hi. Hihte khempeuh, Keturah’ suanlekhakte ahi hi.
            </VERS>
            <VERS vnumber="5"> Abraham in a neih khempeuh Isaac a pia hi. </VERS>
            <VERS vnumber="6"> Ahih hangin Abraham in a zi dang tawh a tate tungah zong letsong pia a, ama nuntak lai mahin ama tapa Isaac kiang panin nisuahna lam gamah amaute a sawl khia hi. Abraham’ Sihna le Kivuina
            </VERS>
            <VERS vnumber="7"> Abraham, kum za le kum sawmsagih le kum nga a phak ciangin, </VERS>
            <VERS vnumber="8"> a hu tawpna sang a, a teek, kum tampi a pha, a khanghamin si a, ama mite tawh kivui khawm hi. </VERS>
            <VERS vnumber="9-10"> Ama tapa Isaac le Ishmael in, Abraham in Hit mite’ tung panin a lei, Mamre nisuahna lamah a om, Hit mi Zohar’ tapa Efron’ lo sung, Makpelah leihawm sungah amah a vui uh hi. Tua lai munah a zi Sarah kiangah Abraham kivui hi.</VERS>
            <VERS vnumber="11"> Abraham’ sih khit ciangin Pasian in a tapa Isaac thupha pia hi. Isaac, Beerlahairoi-ah a teeng hi. Ishmael’ Suanlekhakte (1Khang 1:28-31)
            </VERS>
            <VERS vnumber="12"> Hihte pen, Abraham in Sarah’ sila numei ahi Egypt mi Hagar tawh a neih, Abraham’ tapa Ishmael’ suanlekhakte ahi hi. </VERS>
            <VERS vnumber="13"> Hihte pen a suahna tawh kizui-in Ishmael’ tate’ min ahi hi: Ishmael’ ta upa pen Nebaioth hi a, tua ciangin Kedar, Adbeel, Mibsam, </VERS>
            <VERS vnumber="14"> Mishma, Dumah, Massa, </VERS>
            <VERS vnumber="15"> Hadad, Tema, Jetur, Nafish le Kedemah ahi hi. </VERS>
            <VERS vnumber="16"> Hihte pen a khua, a phual, a behin ulian sawm le nihte ahi Ishmael’ tate le amaute’ min ahi hi. </VERS>
            <VERS vnumber="17"> (Ishmael kum za le kum sawmthum le kum sagih a phak ciangin a hu tawpna sang-in si a, a behte tawh kivui khawm hi.) </VERS>
            <VERS vnumber="18"> Amaute, Egypt nisuahna, Assiria lam Havilah panin Shur dongah teeng uh a, amau’ sanggamte khempeuh panin amau tuam ten uh hi. Esau le Jakob’ Suahna
            </VERS>
            <VERS vnumber="19"> Hihte pen Abraham’ tapa Isaac’ suanlekhakte ahi hi. Abraham pen Isaac’ pa hi a, </VERS>
            <VERS vnumber="20"> Aram mi Laban’ sanggamnu, Paddanaram gam a Aram mi Bethuel’ tanu Rebekah zi-in a lak lai-in Isaac kum sawmli pha hi. </VERS>
            <VERS vnumber="21"> Isaac in Topa’ tungah a zi adingin thu ngen hi. Bang hang hiam cih leh amah ciing hi. Topa in ama thungetna pia a, a zi Rebekah gai hi. </VERS>
            <VERS vnumber="22"> Ama sungah a naute kilaii gawp hi. Amah in, “Hih bang ahihleh bang hangin nungta se ka hi hiam?” a ci hi. Tua ahih ciangin Topa kiangah thukan dingin amah pai hi. </VERS>
            <VERS vnumber="23"> Topa in ama kiangah, “Na gil sungah mi nam nih om a, nang’ sung pan a suak mihing nihte kikhen ding hi. Khat pen a khat sangin hat zaw dinga, a u zaw in a nau zaw’ na sem ding hi,” a ci hi.
            </VERS>
            <VERS vnumber="24"> Amah a suah hun a tun ciangin, a gil sungah tapeeng om hi. </VERS>
            <VERS vnumber="25"> A masa pen a sanin hong suak a, a pumpi khempeuh mul a nei puan tawh kibang hi. Tua ahih ciangin ama min dingin Esau phuak uh hi. </VERS>
            <VERS vnumber="26"> Tua khit ciangin a sanggampa hong suak khia a, ama khut in Esau’ khetul len hi. Tua ahih ciangin ama min dingin Jakob kiphuak hi. Amau’ suah ciangin Isaac kum sawmguk a pha hi. Esau in Ama Innluahza Zuak
            </VERS>
            <VERS vnumber="27"> Tua naupangte a khan ciangin, Esau pen gam sung mi sabet siam khat hi a, Jakob ahihleh inn-ah om hithiatin a cingkam khat ahi hi. </VERS>
            <VERS vnumber="28"> Isaac in Esau’ sa matsa nene ahih manin Esau mah it zaw a, ahi zongin Rebekah in Jakob it zaw hi.
            </VERS>
            <VERS vnumber="29"> Khatvei Jakob in meh huanin a om laitakin gamlak a sa betna panin phukhong vei-in Esau hong ciah hi. </VERS>
            <VERS vnumber="30"> Esau in Jakob kiangah, “Gilkialin phukhong vei ka hih manin tua na meh san tawmkhat hong nesak in,” a ci hi. (Tua ahih manin ama min Edom kici hi.)
            </VERS>
            <VERS vnumber="31"> Jakob in, “Na innluahza hong pia lecin ka meh kong pia ding hi,” a ci hi.
            </VERS>
            <VERS vnumber="32"> Esau in, “A si ding ka hita hi; kei adingin innluahza bangin kimang ding ahi hiam?” a ci hi.
            </VERS>
            <VERS vnumber="33"> Jakob in, “Kei’ tungah hong kiciam masa in,” a ci hi. Tua ahih ciangin ama tungah Esau kiciam a, Jakob’ tungah a innluahza a zuak hi.</VERS>
            <VERS vnumber="34"> Tua ciangin Jakob in an le bemeh Esau a pia hi. Esau in zong an ne-in tui a dawn khit ciangin a pai nading a zuan hi. Tua ahih manin Esau in a innluahza tua ciang bang bekin a ngaihsun ahi hi.
            </VERS>
        </CHAPTER>
        <CHAPTER cnumber="26">
            <VERS vnumber="1"> Gerar le Beersheba-ah Isaac Teeng Abraham’ hun lai-a kialpi banah, tu-in tua gam sungah kialpi dang khat tung hi. Filistia mite’ kumpipa Abimelek’ omna Gerar-ah Isaac pai hi. </VERS>
            <VERS vnumber="2"> Ama tungah Topa kilang a, “Egypt-ah paisuk kei inla, kong gen ding leitangah teeng in. </VERS>
            <VERS vnumber="3"> Hih leitangah tawlkhat om in. Nang tawh kong omkhawm dinga, thupha kong pia ding hi. Bang hang hiam cih leh nang le na suanlekhakte tungah hih leitangte kong pia dinga, na pa Abraham’ tungah ka thuciam ka tungsak ding hi. </VERS>
            <VERS vnumber="4"> Na suanlekhakte vana aksi bangin tampi ka phasak dinga, na suanlekhakte tungah hih leitang khempeuh ka pia ding hi. Na suanlekhakte thupha ka piak bangin leitung minam khempeuh in thupha a ngah nadingun hong ngen ding uh hi.</VERS>
            <VERS vnumber="5"> Bang hang hiam cih leh Abraham in ka thu mangin, ka sawlna, ka thupiakna, ka ngeina kip le ka thu zui hi,” a ci hi.
            </VERS>
            <VERS vnumber="6"> Tua ahih ciangin Isaac, Gerar-ah teeng hi. </VERS>
            <VERS vnumber="7"> Tua mun mite in ama zi tawh kisai thu a dot uh ciangin amah in, “Ka sanggamnu hi,” a ci hi. Bang hang hiam cih leh, “Rebekah’ hangin tua gam mite in hong that kha ding ahih ciangin,” ci-in ngaihsun ahih manin, “Ka zi hi,” a cih ding lau hi. Bang hang hiam cih leh amah ngaihbaang hi.</VERS>
            <VERS vnumber="8"> Tua lai-ah amah sauveipi a om khit ciangin, Filistia mite’ kumpipa Abimelek a tawlet panin khuadak a, Isaac in a zi Rebekah a noh laitak mu kha hi. </VERS>
            <VERS vnumber="9"> Tua ahih manin Abimelek in Isaac samin, “En in, amah na zi ahi hi. Tua ahih ciangin bangci-in nang in, ‘Amah ka sanggamnu hi,’ ci thei na hi hiam?” a ci hi. Isaac in ama kiangah, “‘Ama hangin si kha ding ka hih ciangin,’ ci-in ngaihsun ka hihna hang hi,” a ci hi.
            </VERS>
            <VERS vnumber="10"> Abimelek in, “Ko tungah bangci-a hih bangin hong gamta na hi hiam? Mite khat peuhpeuh na zi tawh lumkhawm pak kha thei dinga, kote’ tungah mawhna hong tun na hi ding hi,” a ci hi. </VERS>
            <VERS vnumber="11"> Tua ahih ciangin Abimelek in mi khempeuh thu zasak a, “Hih mipa ahi zongin a zi ahi zongin a sukha peuhmah kithat ding hi,” a ci hi.
            </VERS>
            <VERS vnumber="12"> Isaac in tua leitangah khai tuh a, tua kum mahin a zah zakhat la hi. Topa in amah thupha pia a, </VERS>
            <VERS vnumber="13"> a neihsa kibehlaplap ahih manin a hau mahmah khat a suak hi. </VERS>
            <VERS vnumber="14"> Amah in tuuhon le bawnghon le innkuan mi tampi nei a, Filistia mite in amah eng uh hi. </VERS>
            <VERS vnumber="15"> (Ama pa Abraham’ hun lai-a a pa’ nasemte in a tawh tuikhuk khempeuh tu-in Filistia mite in hucipin lei vuk uh hi.)
            </VERS>
            <VERS vnumber="16"> Abimelek in Isaac kiangah, “Kote’ kiang panin pai khia in. Bang hang hiam cih leh kote sangin nang na vanglian zaw hi,” a ci hi. </VERS>
            <VERS vnumber="17"> Tua ahih ciangin tua mun panin Isaac pai khia a, Gerar kuam sungah phual satin tua munah a teeng hi. </VERS>
            <VERS vnumber="18"> Isaac in a pa Abraham’ hun lai-a a kitosa tuikhukte to phakik hi. Bang hang hiam cih leh Abraham’ sih khit ciangin Filistia mite in tuate vukcip uh hi. Amah in a pa’ phuahsa minte mah phuakkik hi.
            </VERS>
            <VERS vnumber="19"> Ahih hangin Isaac’ nasemte in tua kuam sung to-in tuikhuk a muh uh ciangin, </VERS>
            <VERS vnumber="20"> Gerar’ gancingte le Isaac’ gancingte kitawng uh a, “Tui, ko a’ hi,” ci uh hi. Tua ahih ciangin amah in tua tuikhuk Esek ci-in min a phuak hi. Bang hang hiam cih leh amaute le amah kitawng uh hi.
            </VERS>
            <VERS vnumber="21"> Tua ciangin amaute in tuikhuk dang khat to uh a, tua tungtangah zong amaute kitawng leuleu uh hi. Tua ahih ciangin amah in tua pen Sitnah ci-in min a phuak hi. </VERS>
            <VERS vnumber="22"> Tua mun panin amah kinin tuikhuk dang khat to leuleu hi. Tua tungtangah amaute kitawng nawn lo uh hi. Tua ahih ciangin amah in Rehoboth ci-in min a phuak hi. “Bang hang hiam cih leh tu-in Topa in eite adingin omna hong bawlsak khin a, eite hih gamah i pung ding hi,” a ci hi.
            </VERS>
            <VERS vnumber="23"> Tua lai mun panin amah Beersheba-ah paito hi. </VERS>
            <VERS vnumber="24"> Tua zan mahin ama tungah Topa kilang a, “Kei pen na pa Abraham’ Pasian ka hi hi. Lau kei in; bang hang hiam cih leh ka nasem pa Abraham’ huhau-in nang tawh kong om a, nang le na suanlekhakte thupha hong pia-in kong pungsak ding hi,” a ci hi. </VERS>
            <VERS vnumber="25"> Tua ahih ciangin amah in tua lai munah biakna tau khat lamin Topa bia a, tua munah puanbuk a lam hi. Tua lai-ah Isaac’ nasemte in tuikhuk khat a to uh hi. Isaac le Abimelek Thuciamna
            </VERS>
            <VERS vnumber="26"> Tua ciangin Gerar panin Abimelek a thu lamlak pa Ahuzzath le a galkap mangpa Fikol tawh Isaac kiangah hong pai hi.</VERS>
            <VERS vnumber="27"> Isaac in amaute’ kiangah, “Note in kei hong mudahin note’ kiang panin hong hawl khia na hih uh ciangin bang hangin kei’ kiangah hong hawh na hi uh hiam?” a ci hi.
            </VERS>
            <VERS vnumber="28-29"> Amaute in, “Nang tawh Topa a omna teltakin ka mu uh hi. Tua ahih ciangin, kote in nang hong sukha loin, nang’ tungah bangmah hong hih loin, a hoihin gamta-in lungnuam takin kong sawl khiat mah bangun kote’ tungah nang in siatna nong bawl loh nadingin nang le kote’ kikalah kiciamna khat om henla, nang tawh thuciamna khat bawl ni, a ci hi ung. Nang pen tu-in Topa’ thupha piak na hi hi,” a ci uh hi. </VERS>
            <VERS vnumber="30"> Tua ahih ciangin amah in amaute adingin pawi khat bawl a, amaute in pawi an ne-in a dawn uh hi. </VERS>
            <VERS vnumber="31"> Zingsangin amaute tho baih uh a, khatlekhat kiciamna a bawl uh hi. Isaac in amaute a lampi ding uhah kha a, ama kiang panin amaute lungnuam takin a pai khia uh hi.
            </VERS>
            <VERS vnumber="32"> Tua ni mahin Isaac’ nasemte hong pai-in amau’ tawhsa tuikhuk thu ama kiangah hong gen uh a, “Tui ka mu zo uh hi,” hong ci uh hi. </VERS>
            <VERS vnumber="33"> Amah in tua pen Shibah ci-in min phuak hi. Tua ahih ciangin tua khuapi min pen tuni dongin Beersheba kici hi.
            </VERS>
            <VERS vnumber="34"> Esau kum sawmli a phak ciangin, Hit mi Beeri’ tanu Judith le Hit mi Elon’ tanu Basemath zi-in la hi. </VERS>
            <VERS vnumber="35"> A zi tegel in Isaac le Rebekah’ nuntakna haksasak uh hi.
            </VERS>
        </CHAPTER>
        <CHAPTER cnumber="27">
            <VERS vnumber="1"> Jakob in Isaac’ Thupha Ngah Isaac teekin a mitte maangin khua a muh theih nawn loh ciangin a ta upa zaw Esau samin ama kiangah, “Ka tapa aw,” a ci hi. Amah in dawngin, “Hiah om ing,” a ci hi.
            </VERS>
            <VERS vnumber="2"> Amah in, “En in, kei ka teek hi. Ka sih ding hun ka thei kei hi. </VERS>
            <VERS vnumber="3"> Tua ahih ciangin tu-in, na hiamte ahi na thallawng le na thal la inla, gamlakah pai-in kei adingin sa va beng in. </VERS>
            <VERS vnumber="4"> Ka sih ma-in nang thupha kong piak theih nadingin kei’ duh bangin an lim hong bawl inla, ka nek dingin hong paipih in,” a ci hi.
            </VERS>
            <VERS vnumber="5"> Isaac in a tapa Esau a hopih laitakin Rebekah in na ngaisim hi. Sa bengin a ciahpih dingin Esau gamlakah a kuan ciangin, </VERS>
            <VERS vnumber="6"> Rebekah in a tapa Jakob kiangah, “Na sanggampa Esau’ tungah na pa’ thugen ka za a, </VERS>
            <VERS vnumber="7"> ‘Ka sih ma-in Topa’ mai-ah nang thupha kong piak theih nadingin ka nek dingin na sa matsa hong paipih inla, kei adingin an lim hong bawl in,’ ci hi. </VERS>
            <VERS vnumber="8"> Tua ahih ciangin tu-in ka ta aw, kong thupiak bangin gamta in. </VERS>
            <VERS vnumber="9"> Ama duh bangin na pa adingin an lim ka bawl theih nadingin keelhon lakah va pai inla keelno a hoih nih hong paipih in. </VERS>
            <VERS vnumber="10"> Na pa in a sih ma-in nang thupha hong piak theih nadingin a nek dingin na pa kiangah na va paipih ding hi,” a ci hi.
            </VERS>
            <VERS vnumber="11"> Ahih hangin Jakob in a nu Rebekah kiangah, “En in, ka sanggampa Esau pen mulnei mi hi a, kei pen cineel mi ka hi hi. </VERS>
            <VERS vnumber="12"> Ka pa in kei hong lawngkha leh, amah in ka khemna hong thei dinga, kei’ tungah thupha hi loin samsiatna hong tung zawsop ding hi,” a ci hi.
            </VERS>
            <VERS vnumber="13"> A nu in ama kiangah, “Nangma thuak ding samsiatna kei tungah hong tung tahen, ka ta aw; ka thu hong mang peuh inla, pai-in keelnote kei’ kiangah hong puak in,” a ci hi. </VERS>
            <VERS vnumber="14"> Tua ahih ciangin amah pai-in keelnote va la-in a nu kiangah paipih a, a pa’ duh bangin a nu in an lim a bawl hi. </VERS>
            <VERS vnumber="15"> Tua ciangin Rebekah in inn-a a kep, ama ta upa zaw Esau’ puan hoih pente la-in a ta nau zaw Jakob a silhsak hi. </VERS>
            <VERS vnumber="16"> Amah in keelnote’ vun ama khut tung le a neelna mun a ngawng sanah silhsak a, </VERS>
            <VERS vnumber="17"> a bawlsa meh lim le an a tapa Jakob a pia hi.
            </VERS>
            <VERS vnumber="18"> Tua ahih ciangin a pa’ kiangah amah pai a, “Ka pa aw,” a ci hi. Amah in, “Hiah om ing, ka ta aw; kua na hi hiam?” a ci hi.
            </VERS>
            <VERS vnumber="19"> Jakob in a pa kiangah, “Na ta upa zaw Esau ka hi hi. Nong gen bangin ka hih khin hi. Kei thupha nong piak theih nadingin tu-in tuto inla, ka sa matsa ne in,” a ci hi.
            </VERS>
            <VERS vnumber="20"> Ahih hangin Isaac in a tapa’ kiangah, “Ka ta aw, bangci-a hong hici manlan pak na hi hiam?” a ci hi. Amah in dawngin, “Topa nangma Pasian in kei hong tuahphasak hi,” a ci hi. Tua ciangin Isaac in Jakob kiangah,
            </VERS>
            <VERS vnumber="21"> “Ka ta aw, ka ta Esau taktak na hi hiam, na hi kei hiam kong lawn theih nadingin ka nai-ah hong pai in,” a ci hi. </VERS>
            <VERS vnumber="22"> Tua ciangin a pa Isaac’ kiangah Jakob pai a, amah lawngin, “A aw, Jakob’ aw hi, ahih hangin a khutte, Esau’ khut hi,” a ci hi. </VERS>
            <VERS vnumber="23"> A khutte in a sanggampa Esau’ khut bangin mul nei ahih manin amah in thei lo hi. Tua ahih ciangin amah in thupha pia dingin kithawi a, </VERS>
            <VERS vnumber="24"> “Ka ta Esau taktak na hi hiam?” ci-in dongkik hi. Amah in dawngin, “Ka hi hi,” a ci hi.
            </VERS>
            <VERS vnumber="25"> Tua ciangin amah in, “Ka tapa nangma sa matsa ne-in thupha kong piak theih nadingin ka kiangah hong paipih in,” a ci hi. Tua ahih ciangin amah in a kiangah paipih a, amah in a ne hi. Amah in leenggahzu paipihin, amah in a dawn hi. </VERS>
            <VERS vnumber="26"> Tua ciangin a pa Isaac in ama kiangah, “Ka kiangah hong pai inla hong nam in, ka ta aw,” a ci hi. </VERS>
            <VERS vnumber="27"> Tua ahih ciangin amah a nai-ah hong pai-in a pa a nam hi. Amah in a puan gimnamte nam a, amah thupha pia-in,“En in, ka tapa’ gimnam pen Topa in thupha a piak gamlak gimnam tawh kibang!
            </VERS>
            <VERS vnumber="28"> Pasian in na tungah vantung daitui hong pia henla, na lote hoihsak tahen. An le leenggahzu tampi hong pia tahen.
            </VERS>
            <VERS vnumber="29"> Mite in nangma na hong sem henla, minamte na mai-ah hong kun ta uh hen. Na sanggamte’ tungah topa hi inla, na sanggamte’ suanlekhakte, na mai-ah hong kun uh hen. Nang hong samsia peuhmah in samsiatna ngah henla, thupha hong pia peuhmah in thupha ngah tahen,” a ci hi. Esau in Isaac’ Thupha Ngen
            </VERS>
            <VERS vnumber="30"> Isaac in Jakob thupha a piak a man khit, a pa Isaac’ omna panin Jakob a pai khiat khit phetin, a sa betna panin a sanggampa Esau hong tung hi. </VERS>
            <VERS vnumber="31"> Amah in zong an lim bawlin a pa’ kiangah hong paipih hi. Amah in a pa’ kiangah, “Thupha nong piak theih nadingin na tapa’ sa matsa a ne dingin ka pa hong tho in,” a ci hi.
            </VERS>
            <VERS vnumber="32"> A pa Isaac in ama kiangah, “Kua na hi hiam?” a ci hi. Amah in dawngin, “Kei pen na tapa, a suak masa Esau ka hi hi,” a ci hi.
            </VERS>
            <VERS vnumber="33"> Tua ciangin Isaac nakpitakin liingin, “Tua ahihleh, nang’ hong pai ma-in sa matsa hong paipihin, a vekin ka nek khit, amah thupha ka piakpa kua ahi hiam? Thupha pia khin ka hih manin amah in thupha ngah ding hi” a ci hi.
            </VERS>
            <VERS vnumber="34"> Esau in a pa’ kammalte a zak ciangin nakpi tak le nasia takin kiko khia-in a pa’ kiangah, “Kei thupha hong pia in, kei zong, aw ka pa!” a ci hi.
            </VERS>
            <VERS vnumber="35"> Ahih hangin amah in, “Khemna tawh na sanggampa hong pai-in amah in na thupha la khia khinta hi,” a ci hi.
            </VERS>
            <VERS vnumber="36"> Esau in, “Amah Jakob kici mah hi lo ahi hiam? Amah in kei nihvei hong suan khia khin hi. Amah in ka innluahza hong sut hi. En in, tu-in amah in ka thupha hong sut leuleu hi,” a ci hi. Tua ciangin amah in, “Kei adingin thupha siit lo na hi hiam?” a ci hi.
            </VERS>
            <VERS vnumber="37"> Isaac in Esau dawngin, “En in, amah nangma’ topa-in ka bawl khin a, a sanggamte khempeuh ama tungah nasemin ka pia khin a, an le leenggahzu tawh amah ka hingsak hi. Tua ahih ciangin ka ta aw, nang adingin bang hih thei nawn ding ka hi hiam?” a ci hi.
            </VERS>
            <VERS vnumber="38"> Esau in a pa’ kiangah, “Pa aw, thupha khat beek nei nawn lo na hi hiam? Kei thupha hong pia in, kei zong, ka pa aw,” a ci hi. Tua ciangin Esau a kap hi.
            </VERS>
            <VERS vnumber="39"> Tua ciangin a pa Isaac in, “En in, leitung pan a piang an le leenggahzu na nei kei dinga, na lo adingin vantung daituite na ngah kei ding hi. 
            </VERS>
            <VERS vnumber="40"> Na namsau tawh na nungta dinga, na sanggampa’ na na sem ding hi. Ahih hangin amah na langpan ciangin ama khutnuai panin na leeng khia ding hi,” a ci hi. Isaac in Haran-ah Jakob Sawl khia
            </VERS>
            <VERS vnumber="41"> A pa in amah thupha pia khin ahih manin tua thupha hangin tu-in Esau in Jakob mudah a, Esau in, “Ka pa’ sihna hangin dah nading hun hong nai ta hi. Tua khit ciangin ka sanggampa Jakob ka that ding hi,” ci-in ngaihsun hi.
            </VERS>
            <VERS vnumber="42"> Ahih hangin a tapa upa zaw Esau’ ngimna, Rebekah’ tungah kigen hi. Tua ahih ciangin amah in a ta nau zaw Jakob samin ama kiangah, “En in, na sanggampa Esau in nangmah thah ding vaihawmna tawh amah kihehnem hi. </VERS>
            <VERS vnumber="43"> Tua ahih ciangin tu-in ka ta aw, ka thu hong mang in. Haran-a ka sanggampa Laban’ kiangah va tai inla, </VERS>
            <VERS vnumber="44"> na sanggampa’ hehna a dam mateng tua lai ama kiangah tawlkhat sung va om in. </VERS>
            <VERS vnumber="45"> Na sanggampa’ sinsona a daih mateng, ama tunga na gamtatna a mangngilh mateng va om in. Tua ciangin mi hong sawlin hih lai munah nang kong lasak ding hi. Bang hangin no tegel tawh nikhat thu-in kei kikhen ding ka hi hiam?” a ci hi.
            </VERS>
            <VERS vnumber="46"> Tua ciangin Rebekah in Isaac kiangah, “Esau’ zi Hit numeite’ hangin ka lung gimin ka cimtak hi. Jakob in hih gam numeite khat ahi Hit numeite khat teenpih leh kei adingin bang nuntak tham nawn ding ahi hiam?” a ci hi.
            </VERS>
        </CHAPTER>
        <CHAPTER cnumber="28">
            <VERS vnumber="1"> Tua ahih ciangin Isaac in Jakob sam a, amah thupha pia-in thuhilh a, “Nang in Kanaan numeite na teenpih kei ding hi. </VERS>
            <VERS vnumber="2"> Kithawi inla, na nu’ pa Bethuel’ inn, Paddanaram-ah pai in. Tua lai munah na nu’ sanggampa Laban’ tanute khat na zi dingin la in. </VERS>
            <VERS vnumber="3"> Nang, mihonpi khat na suah theih nadingin Vanglian Pasian in nang thupha hong pia-in, hong pungsakin, tampi hong phasak hen. </VERS>
            <VERS vnumber="4"> Pasian in Abraham’ tunga a piak, tawlkhat sung na omna leitang na neih theih nadingin nang le na suanlekhakte tungah amah in Abraham’ thupha hong pia tahen!” a ci hi.</VERS>
            <VERS vnumber="5"> Tua bangin Isaac in Jakob sawl khia hi. Jakob le Esau’ nu Rebekah’ sanggampa, Aram mi Bethuel’ tapa Laban’ omna Paddanaram-ah amah a pai hi. Esau in Zi dang La Thuah
            </VERS>
            <VERS vnumber="6"> Isaac in Jakob thupha pia-in, zi la dingin Paddanaram-ah sawl a, thupha a piak kawmin amah thuhilhin, “Kanaan numeite na teenpih kei ding hi,” a cihna le, </VERS>
            <VERS vnumber="7"> Jakob in a nu le a pa’ thu mangin Paddanaram-ah a paina thu tu-in Esau in thei hi. </VERS>
            <VERS vnumber="8"> Tua ahih ciangin Kanaan numeite in a pa lungkimsak lo cih Esau in a theih ciangin, </VERS>
            <VERS vnumber="9"> Ishmael’ kiangah Esau pai-in, ama zi neihsa banah, Nebaioth’ sanggamnu, Abraham’ tapa Ishmael’ tanu Mahalath zi-in a la hi. Bethel Muna Jakob’ Mangmat
            </VERS>
            <VERS vnumber="10"> Jakob in Beersheba khua nusia-in Haran lamah a pai hi. </VERS>
            <VERS vnumber="11"> Amah mun khat tungin, ni tum khin ahih manin tua lai-ah tua zan a giak hi. Tua mun a suangte khat la-in, amah in lukhamin zang a, a ihmu dingin tua munah a lumsuk hi. </VERS>
            <VERS vnumber="12"> Amah in mang man a, leitungah kahlei khat kiphutin, a kahlei dawn in van ban hi. Pasian’ vantung mite tua kahlei tungah kah to-in a kum suk a mu hi.</VERS>
            <VERS vnumber="13"> En in, tua sanah Topa dinga, “Kei pen na pa Abraham’ Pasian le Isaac’ Pasian, Topa ka hi hi. Nang le na suanlekhakte’ tungah tu-a na lupna leitang kong pia ding hi.</VERS>
            <VERS vnumber="14"> Na suanlekhakte leilak leivui zah pha dinga, nitumna lam le nisuahna lam, leilu lam le leitaw lamah na kizelthang ding uh hi. Nang le na suanlekhakte thupha kong piak bangin leitung minam khempeuh in thupha a ngah nadingun hong ngen ding uh hi.</VERS>
            <VERS vnumber="15"> En in, keimah in nang hong ompihin na paina peuhah kong kem dinga, hih leitangah nang kong paipihkik ding hi. Bang hang hiam cih leh nang’ tunga kong gensa thute ka hih khit matengin nang kong nusia kei ding hi,” a ci hi.
            </VERS>
            <VERS vnumber="16"> Tua ciangin a ihmutna panin Jakob khang lo a, “Hih lai munah Topa om taktak hi; keimah in tua thu ka thei kei hi,” a ci hi. </VERS>
            <VERS vnumber="17"> Amah lau a, “Hih mun bangzahin lauhuai ahi hiam! Hih pen Pasian’ inn lo adang hi lo a, hih pen vantung lutna kongpi ahi hi,” a ci hi.
            </VERS>
            <VERS vnumber="18"> Tua ahih ciangin zingsangin Jakob tho baih a, amah in lukhamin a zat suang la-in khuamin phut a, a tungah sathau a sung hi. </VERS>
            <VERS vnumber="19"> Amah in tua mun Bethel ci hi. Ahih hangin a masa-in tua khua min pen Luz ahi hi. </VERS>
            <VERS vnumber="20"> Tua ciangin Jakob in thuciamna khat bawlin, “Pasian in kei hong ompih a, hih ka paina lampi-ah kei hong kep a, nek ding an le silh ding puan hong piak a, </VERS>
            <VERS vnumber="21"> lungnuam takin ka pa’ inn-ah ka ciahkik leh, Topa pen keima Pasian hi dinga, </VERS>
            <VERS vnumber="22"> khuamin ka phuhsa hih suang pen Pasian’ inn hi ding hi. Keima tungah nangmah in nong piak khempeuh sawm-ah-khat nang’ tungah kong piakik ding hi,” a ci hi.</VERS>
        </CHAPTER>
        <CHAPTER cnumber="29">
            <VERS vnumber="1"> Tua ciangin Jakob in a khualzinna zom a, nisuahna lam mite’ gam a tung hi. </VERS>
            <VERS vnumber="2"> A khuadak leh gamlakah tuikhuk khat a mu hi. Tua gei-ah tuuhon thum na lum hi. Bang hang hiam cih leh tua tuikhuk panin tuuhonte tui kipia hi. Tuikhuk gong hukna suang lian hi. </VERS>
            <VERS vnumber="3"> Tua lai munah tuuhonte khempeuh a kikaihkhop khit ciangin, tuucingte in tuikhuk gong panin a suang khuk khia uh a, tuute tui pia-in, tuikhuk gong ama omna ngei-ah a suang koihkik uh hi.
            </VERS>
            <VERS vnumber="4"> Jakob in amaute kiangah, “Sanggamte aw, koi pan a hong pai na hi uh hiam?” a ci hi. Amaute in, “Haran pan hi ung,” ci uh hi.
            </VERS>
            <VERS vnumber="5"> Amah in amaute kiangah, “Nahor’ tapa Laban na thei uh hiam?” a ci hi. Amaute in, “Thei mah ung,” a ci uh hi.
            </VERS>
            <VERS vnumber="6"> Amah in amaute kiangah, “Amah a cidam hiam?” a ci hi. Amaute in, “Dam hi; en in, a tanu Rachel zong a tuuhon tawh hong pai!” a ci uh hi.
            </VERS>
            <VERS vnumber="7"> Amah in, “En un, ni sang lai a, gan kaihkhop hun nai lo hi. Tuute tui pia unla, pai-in an nesak lai un,” a ci hi.
            </VERS>
            <VERS vnumber="8"> Ahih hangin amaute in, “Tuute kikaikhawm a, tuikhuk gong panin a suang a kikhuk khiat mateng tui ka pia thei kei uh hi. A kikhuk khiat khit ciang bekin tuute tui ka pia thei pan uh hi,” a ci uh hi.
            </VERS>
            <VERS vnumber="9"> Tua bangin amaute tawh a kiho laitakin, Rachel a pa’ tuute tawh hong tung hi. Bang hang hiam cih leh amah in tuate kem hi. </VERS>
            <VERS vnumber="10"> Tu-in Jakob in a nu’ sanggampa Laban’ tanu Rachel le a nu’ sanggampa Laban’ tuute a muh ciangin paito-in tuikhuk gong panin a suang khuk khia a, a nu’ sanggampa Laban’ tuute tui a pia hi. </VERS>
            <VERS vnumber="11"> Tua ciangin Jakob in Rachel nam a, a gingin kap khia hi. </VERS>
            <VERS vnumber="12"> Jakob in Rachel’ kiangah amah pen a pa’ behte hi a, Rebekah’ tapa ahihna zong a kigen hi. Tua ciangin Rachel tai-in a pa’ kiangah a gen hi. </VERS>
            <VERS vnumber="13"> Laban in a sanggamnu’ tapa Jakob’ thu a zak ciangin amah a dawn dingin hong tai a, amah kawi-in nam a, a inn-ah a ciahpih hi. Jakob in Laban’ tungah a thute khempeuh gen a, </VERS>
            <VERS vnumber="14"> Laban in ama kiangah, “Nang pen keima si keima sa na hi takpi hi,” a ci hi. Tua hi a, amah tawh kha khat a omkhawm hi.
            </VERS>
            <VERS vnumber="15"> Tua ciangin Laban in Jakob’ kiangah, “Nang pen keima beh na hih ciangin, a man nei lopi-in kei’ na hong sem ding na hi hiam? Hong gen in; na thaman ding bang hi ding hiam?” a ci hi. </VERS>
            <VERS vnumber="16"> Tu-in Laban in tanu nih nei hi. A u zaw’ min Leah hi a, a nau zaw’ min Rachel ahi hi. </VERS>
            <VERS vnumber="17"> Leah’ mit-hah nem a, ahih hangin Rachel melhoihin ngaihbaang hi.
            </VERS>
            <VERS vnumber="18"> Jakob in Rachel ngai hi. Amah in, “Na tanu a nau zaw Rachel thalawh nadingin nangma na kum sagih kong sem ding hi,” a ci hi.
            </VERS>
            <VERS vnumber="19"> Laban in, “Midang tungah amah ka piak ding sangin nang’ tungah amah kong piak ding hoih zaw hi; kei kiangah om in,” a ci hi. </VERS>
            <VERS vnumber="20"> Tua ahih ciangin Jakob in Rachel a ngah nadingin kum sagih sung na sem a, amah a itna hangin tua hunte ni tawmno khat tawh kibang a sa hi.
            </VERS>
            <VERS vnumber="21"> Tua ciangin Jakob in Laban kiangah, “Ka hun cingta ahih ciangin amah tawh ka lupkhop theih nadingin ka zi hong pia in,” a ci hi. </VERS>
            <VERS vnumber="22"> Tua ahih ciangin Laban in tua mun a mi khempeuh kaikhawmin pawi khat a bawl hi. </VERS>
            <VERS vnumber="23"> Ahih hangin a nitak ciangin amah in a tanu Leah la-in Jakob kiangah paipih hi. Amah in tua nu luppih hi. </VERS>
            <VERS vnumber="24"> (Laban in ama numei nasem Zilpah a tanu Leah tungah a nasem numei dingin a pia hi.) </VERS>
            <VERS vnumber="25"> A zingsang ciangin, Leah na hi mawk hi. Jakob in Laban kiangah, “Bangci a kei hong hici bawl na hi hiam? Rachel ngah nadingin na na hong sem hi lo ka hi hiam? Tua ahihleh bang hangin kei hong khem na hi hiam?” a ci hi.
            </VERS>
            <VERS vnumber="26"> Laban in, “A u’ ma-in a nau zaw piak ding ko’ gamah ngeina hi lo hi. </VERS>
            <VERS vnumber="27"> Hih nu adingin nipikal khat sung pawi beisak phot inla, adang kum sagih ka na nong sepsak thamanin a khat pen zong kong pia ding hi,” a ci hi.
            </VERS>
            <VERS vnumber="28"> Jakob zong tua bangmahin gamta a, tua nu’ pawi hun sung beisak phot hi. Tua ciangin Laban in a tanu Rachel zong a zi dingin a pia hi. </VERS>
            <VERS vnumber="29"> (Laban in ama nasem numei Bilhah a tanu Rachel’ tungah a nasem numei dingin a pia hi.) </VERS>
            <VERS vnumber="30"> Tua ahih ciangin Jakob in Rachel zong luppih a, amah in Leah sangin Rachel it zaw hi. Laban’ na adang kum sagih sung a semlai hi.
            </VERS>
            <VERS vnumber="31"> Topa in Leah a kimuhdahna a theih ciangin, amah in a naubu honsak hi; ahih hangin Rachel ciing hi. </VERS>
            <VERS vnumber="32"> Leah gai-in tapa khat nei a, amah in a min Reuben a phuak hi. Bang hang hiam cih leh amah in, “Topa in ka thuakna hong mu zo hi; tu-in ka pasal in kei hong it taktak ding hi,” a ci hi. </VERS>
            <VERS vnumber="33"> Amah gaikikin tapa khat nei a, amah in, “Keimah hong kimuhdahna thu Topa in za khin ahih manin, amah in hih tapa zong hong pia hi,” ci hi. Amah in a min Simeon a phuak hi. </VERS>
            <VERS vnumber="34"> Amah gai leuleu-in tapa khat nei a, “Amah tawh tapa thum nei ta ka hih manin tu-in ka pasal in kei hong pawl ding hi,” ci hi. Tua ahih ciangin ama min Levi a phuak hi. </VERS>
            <VERS vnumber="35"> Amah gai leuleu-in tapa khat nei a, “Tuhunin Topa ka phat ding hi,” ci hi. Tua ahih ciangin amah in a min Judah a phuak hi. Tua ciangin a ta neih a tawp hi.
            </VERS>
        </CHAPTER>
        <CHAPTER cnumber="30">
            <VERS vnumber="1"> Rachel in Jakob tawh ta a neih lohna a kimuh ciangin, amah in a sanggamnu eng hi. Amah in Jakob kiangah, “Ta hong pia in, tua ahih kei leh si ning!” a ci hi.
            </VERS>
            <VERS vnumber="2"> Rachel’ tungah Jakob heh mahmah a, amah in, “Nang’ tungah ta hong pia lo Pasian’ munah om ka hi hiam?” a ci hi.
            </VERS>
            <VERS vnumber="3"> Tua ciangin amah in, “Hih lai-ah ka nasem numei Bilhah om hi. Ka phei tungah ka tawi ding ta hong neih nading le ama sung panin suanlekhak ka neih theih nadingin amah tawh lumkhawm in,” a ci hi. </VERS>
            <VERS vnumber="4"> Tua ahih ciangin a nasem numei Bilhah ama tungah zi-in a pia hi. Jakob in tua nu luppih hi. </VERS>
            <VERS vnumber="5"> Bilhah gai-in Jakob tawh tapa khat nei hi. </VERS>
            <VERS vnumber="6"> Tua ciangin Rachel in, “Pasian in kei’ thu a hoihin hong khen zo a, amah in ka aw zong za zo-in tapa khat hong pia hi,” a ci hi. Tua ahih ciangin amah in a min Dan a phuak hi. </VERS>
            <VERS vnumber="7"> Rachel’ nasem numei Bilhah gaikikin Jakob tawh tapa a nihna nei hi. </VERS>
            <VERS vnumber="8"> Tua ciangin Rachel in, “Nakpi takin hanciamna tawh ka sanggamnu ka zo hi,” a ci hi. Tua ahih ciangin ama min Naftali a phuak hi.
            </VERS>
            <VERS vnumber="9"> Leah in ta neih a tawplam a kimuh ciangin, amah in a nasem numei Zilpah la-in Jakob’ tungah zi-in a pia hi. </VERS>
            <VERS vnumber="10"> Tua ciangin Leah’ nasem numei Zilpah in Jakob tawh tapa khat nei hi. </VERS>
            <VERS vnumber="11"> Leah in, “Kaam pha!” ci hi. Tua ahih ciangin ama min Gad a phuak hi. </VERS>
            <VERS vnumber="12"> Leah’ nasem numei Zilpah in Jakob tawh tapa a nihna nei hi. </VERS>
            <VERS vnumber="13"> Leah in, “Kei lungdam ing! Bang hang hiam cih leh numei dangte in kei a lungdam hong ci ding uh hi,” a ci hi. Tua ahih ciangin ama min Asher a phuak hi.
            </VERS>
            <VERS vnumber="14"> Mangbuh lak hun laitakin gamlakah Reuben pai-in zawl-ai kungte va mu a, tuate a nu Leah’ kiangah a ciahpih hi. Tua ciangin Rachel in Leah kiangah, “Na tapa’ zawl-ai kungte kimkhat kei hong hawm in, hong thum ing,” a ci hi.
            </VERS>
            <VERS vnumber="15"> Ahih hangin Leah in, “Ka pasal nong suh thuneu sa na hi hiam? Ka tapa’ zawl-ai kungte zong hong sut lai ding na hi hiam?” a ci hi. Rachel in, “Tua ahihleh na tapa’ zawl-ai man dingin tuzanin amah, nang tawh hong lumkhawm thei ding hi,” a ci hi.
            </VERS>
            <VERS vnumber="16"> Nitakin lo panin Jakob hong ciah ciangin, amah a dawn dingin Leah pai khia a, “Kei’ kiangah hong lum in. Bang hang hiam cih leh ka tapa’ zawl-ai kungte tawh nang kong cial zo hi,” a ci hi. Tua ahih ciangin tua zan amah tawh a lumkhawm hi.
            </VERS>
            <VERS vnumber="17"> Pasian in Leah’ thu ngai a, amah gai-in Jakob tawh tapa a ngana a nei hi. </VERS>
            <VERS vnumber="18"> Leah in, “Ka nasem numei ka pasal tungah pia ka hih manin Pasian in ka thacial hong pia hi,” a ci hi. Tua ahih ciangin ama min Issakhar a phuak hi. </VERS>
            <VERS vnumber="19"> Leah gaikik a, Jakob tawh tapa a gukna a nei hi. </VERS>
            <VERS vnumber="20"> Tua ciangin Leah in, “Pasian in moken hoih kei hong guan hi. Tu-in ka pasal in kei hong pahtawi ding hi. Bang hang hiam cih leh amah tawh tapa guk ka nei khin hi,” a ci hi. Tua ahih ciangin ama min Zebulun a phuak hi. </VERS>
            <VERS vnumber="21"> Tua khit ciangin amah in tanu khat nei a, a min Dinah a phuak hi.
            </VERS>
            <VERS vnumber="22"> Tua ciangin Pasian in Rachel phawk a, Pasian in ama thu ngai-in a naubu honsak hi. </VERS>
            <VERS vnumber="23"> Amah gai-in tapa khat nei a, “Pasian in kei hong kikona teng la khia khinta hi,” a ci hi. </VERS>
            <VERS vnumber="24"> Amah in a min Josef phuak a, “Topa in tapa khat hong pia beh hen!” a ci hi.
            </VERS>
            <VERS vnumber="25"> Rachel in Josef a neih khit ciangin, Jakob in Laban’ kiangah, “Keima inn le ka gamah ka ciahkik theih nadingin kei hong sawl in. </VERS>
            <VERS vnumber="26"> Nang’ tunga kong thalawhsa ka zite le ka tate hong pia inla, hong paisak in. Bang hang hiam cih leh nangma na kong sepsaksa na thei hi,” a ci hi.
            </VERS>
            <VERS vnumber="27"> Ahih hangin Laban in ama kiangah, “Kei, thu hong gensak dih in. Topa in nangma hangin kei thupha hong piakna ka thei hi. </VERS>
            <VERS vnumber="28"> Na thaman ding hong gen lecin kong pia ding hi,” a ci hi.
            </VERS>
            <VERS vnumber="29"> Jakob in ama kiangah, “Nangma na kong sepsak khitna le keima kep sungin na ganhingte tampi a phakna nang mahmah in na thei hi. </VERS>
            <VERS vnumber="30"> Bang hang hiam cih leh kei kong pai ma-in nang in tawm bek na nei a, tu-in tampi takin a khang hi. Ka sepna peuhah Topa in nang thupha hong pia hi. Ahih hangin tu-in keima innkuan ading cik ciangin ke’n vaihawm ding ka hi hiam?” a ci hi.
            </VERS>
            <VERS vnumber="31"> Amah in, “Nang bang hong pia ding ka hi hiam?” a ci hi. Jakob in, “Bangmah dang nong pia kei ding hi. Hih bangin nong hih nakleh na tuuhonte vakkikin ka kem ding hi. </VERS>
            <VERS vnumber="32"> Tuni-in na tuuhonte khempeuh lakah hong paisak inla, tua sung panin tuu a puang le a gial khempeuh le tuuno a vom khempeuh le keel lak panin a gial le a puang khempeuh hong khen khiasak in; tuate keima thaman hi ding hi. </VERS>
            <VERS vnumber="33"> Tua ahih ciangin nang’ tung pan a ka thaman a en dingin nong pai ciangin ka thumanna na hong nung muh ding hi. Keel lakah a puang lo le a gial lo peuhmah le tuuno lakah a vom lo peuhmah, kei kiangah a kimuh zenzen leh, guk-in kiseh pah ding hi,” a ci hi.
            </VERS>
            <VERS vnumber="34"> Laban in, “Hoih hi! Na cihsa bangin hisak ni,” a ci hi. </VERS>
            <VERS vnumber="35"> Ahih hangin Laban in tua ni-in keeltal a dung gial le a bem gialte, keelpi a puang le a gialte, a tungah a kang mun a om khempeuh le tuuno a vom khempeuh la khia-in, ama tapate’ kep dingin tuate a koih hi. </VERS>
            <VERS vnumber="36"> Jakob’ kiang panin ni thum paina gamlapi-ah tua ganhonte a paipih hi. Jakob in Laban’ ganhon a omlai teng an a vak hi.
            </VERS>
            <VERS vnumber="37"> Tua ciangin Jakob in poplar kung, almond kung le hiangpa kungte tung pan ciangkhut ding a thak satin la a, a ciangkhutte a kang mun a om dingin kheh a, a ciangkang kangte kidawksak hi. </VERS>
            <VERS vnumber="38"> Amah in a khehsa ciangkangte tuiluang, tuipiakna tuikuang, tuuhonte tui dawn dingin a hong paina mun, tuuhonte’ mai-ah a koih hi. Amaute tui dawn dingin hong pai uh ciangin a nu le a pa omkhawm uh ahih manin, </VERS>
            <VERS vnumber="39"> tuuhonte tua ciangkangte’ mai-ah omkhawm uh hi. Tua ahih ciangin tuuhonte in a dung gial, a puang le a gial ta nei uh hi.
            </VERS>
            <VERS vnumber="40"> Jakob in tuunote khen khia a, tuuhonte’ maitang pen a dung gialte le Laban’ tuuhon sunga a vomte khempeuh’ lam ngasak hi. Amah in ama’ tuuhonte a tuamin koih khia-in, Laban’ tuuhonte tawh koihkhawm lo hi.
            </VERS>
            <VERS vnumber="41"> Tuuhon sung panin a thahat zawte a huk ciangin, amaute tua ciangkangte lakah a gai theih nadingin Jakob in tuuhonte’ muhna, tuiluang sungah a ciangkangte a koih hi. </VERS>
            <VERS vnumber="42"> Ahih hangin tuuhon a ginalote’ mai-ah tua ciangkangte koih lo hi. Tua ahih ciangin a ginalo zawte Laban a’ hi a, a thahat zawte Jakob-a’ ahi hi. </VERS>
            <VERS vnumber="43"> Tua ahih ciangin Jakob a hauhna nakpitakin khang a, tuuhon lianpi, nasem numei, nasem pasal, kalaoh le late a nei hi.
            </VERS>
        </CHAPTER>
        <CHAPTER cnumber="31">
            <VERS vnumber="1"> Laban’ tapate in, “Jakob in i pa-a’ khempeuh la khin a, i pa’ neihsa tung panin amah in hih hauhna ngah hi,” a cihna thu tu-in Jakob in za hi. </VERS>
            <VERS vnumber="2"> Laban in nidang bangin maipha tawh amah a don lohna Jakob in mu hi. </VERS>
            <VERS vnumber="3"> Tua ciangin Topa in Jakob’ kiangah, “Na pate le na behte’ gamah ciahkik in, nang kong ompih ding hi,” a ci hi.
            </VERS>
            <VERS vnumber="4"> Tua ahih ciangin Jakob in mi sawlin ama tuuhon a omna gamlakah Rachel le Leah samsakin </VERS>
            <VERS vnumber="5"> amaute kiangah, “Na pa un nidang bangin maipha tawh kei hong don lohna ka mu hi. Ahih hangin ka pa’ Pasian in kei hong ompih hi. </VERS>
            <VERS vnumber="6"> Ka tha neih khempeuh tawh na pa’ na ka sepna na thei uh hi. </VERS>
            <VERS vnumber="7"> Ahi zongin na pa un kei hong khemin, ka thaman sawmvei khelkhin a, ahih hangin kei hong gimsak ding Pasian in phal lo hi. </VERS>
            <VERS vnumber="8"> Amah in, ‘A gialte na thaman hi ding hi,’ ci leh tua ciangin tuuhon khempeuh in a gial ta hong nei hi. Amah in, ‘A dung gialte na thaman hi ding hi,’ ci leh tua ciangin tuuhon khempeuh in a dung gial ta hong nei hi. </VERS>
            <VERS vnumber="9"> Tua ahih ciangin Pasian in na pa’ ganhing khempeuh la khia-in tuate keima tungah hong pia zo hi.
            </VERS>
            <VERS vnumber="10"> “Ganhonte ta nei dingin a kikholh hunin ka khuadak to a, a honte’ tunga a diang keeltal khempeuh a dung gial, a bem gial, a puangin a omna ka mangin ka mu hi. </VERS>
            <VERS vnumber="11"> Tua ciangin Pasian’ vantungmi in ka mang sungah, ‘Jakob,’ hong ci a, ke’n, ‘Hiah om ing!’ ka ci hi. </VERS>
            <VERS vnumber="12"> Amah in, ‘Khuadak to inla en in, a honte’ tunga a diang keelte khempeuh dung gial, bem gialin puang uh hi. Bang hang hiam cih leh Laban in nang’ tunga hong bawlna ka mu khin hi. </VERS>
            <VERS vnumber="13"> Kei pen, nang in khuam khat sathau nuhin kei’ tungah thuciamna nong bawlna mun Bethel Pasian ka hi hi. Tu-in kithawi inla, hih gam panin pai khia-in, na suahna gamah ciahkik in,’ hong ci hi,” a ci hi.
            </VERS>
            <VERS vnumber="14"> Tua ciangin Rachel le Leah in amah dawngin, “I pa’ inn sungah ei’ tanh ding ahi a, ei’ luah ding ahi zongin bang om ahi hiam? </VERS>
            <VERS vnumber="15"> Amah in eite gamdangmi bangin hong ngaihsun hi lo ahi hiam? Bang hang hiam cih leh amah in eite hong zuak khin a, eite ading hong kipia sum amah in zang mang khin hi. </VERS>
            <VERS vnumber="16"> I pa’ tung panin Pasian in a lak khiatsa neihsa khempeuh eite le i tate a’ ahi hi. Tua ahih ciangin tu-in, nang’ tunga Pasian’ hong cih peuhpeuh hih in,” a ci uh hi.
            </VERS>
            <VERS vnumber="17"> Tua ahih ciangin Jakob kithawi-in a tapate le a zite kalaohte tungah a tuangsak hi. </VERS>
            <VERS vnumber="18"> Amah in a ganhing khempeuh, a ngahsa a bawng khempeuh, Paddanaram gam sunga a ngah ama neihsa ganhing khempeuh, a pa Isaac’ omna Kanaan gamah a paipih dingin a hawl khia hi. </VERS>
            <VERS vnumber="19"> Laban a tuumul met dingin a pai khia hi a, Rachel in a pa’ inn sung pasian-te na gu hi. </VERS>
            <VERS vnumber="20"> Jakob in Aram mi Laban khem a, tai ding a sawmna amah in gen lo hi. </VERS>
            <VERS vnumber="21"> Amah a neihsa khempeuh tawh tai-in, Eufratis gun kantan a, Gilead gam mual tung lam a manawh hi.
            </VERS>
            <VERS vnumber="22"> Jakob tai hi, ci-in a ni thum ni-in Laban’ tungah a kigen ciangin, </VERS>
            <VERS vnumber="23"> amah in a behte zawnin ni sagih sung amah delh a, Gilead gam mualtungah amah pha dekdek uh hi. </VERS>
            <VERS vnumber="24"> Ahih hangin Aram mi Laban kiangah zanin mang sungah Pasian hong pai-in ama kiangah, “Jakob’ tungah a pha hitaleh a sia hitaleh kam khat beek na pau loh nadingin kidawm in,” a ci hi. </VERS>
            <VERS vnumber="25"> Tua ciangin Laban in Jakob pha hi. Tu-in Jakob in mual tung khatah a puanbuk na lam a, Laban le a behte in Gilead gam mualtungah phual a sat uh hi.
            </VERS>
            <VERS vnumber="26"> Laban in Jakob kiangah, “Nang in kei hong khemin, galmat bangin ka tanute bang hangin pai khiatpih na hi hiam? </VERS>
            <VERS vnumber="27"> Bang hangin tai simin kei hong khem a, hong gen lo na hi hiam? Tuaci gamtat kei lecin, lungdamna le lasakna, khuang le laiza tawh kong kha ding hi. </VERS>
            <VERS vnumber="28"> Bang hangin ka tapate le ka tanute mangpha khakna hong namsak lo na hi hiam? Tu-in na hai gamtat khin hi. </VERS>
            <VERS vnumber="29"> Nang kong siatsak ding keima thu ahi hi. Ahih hangin na pa’ Pasian in zan zanin kei kiangah thu hong gen a, ‘Jakob tungah a pha hitaleh a sia hitaleh na gen ding kidawm in,’ hong ci hi. </VERS>
            <VERS vnumber="30"> Tu-in nang in na pa’ inn nakpitakin lunggulh na hih manin na pai khia khinta hi. Ahih hangin bang hangin ka pasian-te gu na hi hiam?” a ci hi.
            </VERS>
            <VERS vnumber="31"> Jakob in Laban dawngin, “Kei’ kiang panin na tanute thahat thu-in nong suh khak ding ka launa hang ahi hi. </VERS>
            <VERS vnumber="32"> Na pasian-te na muhna mi peuhpeuh kithat tahen! I behte’ muhna-ah nang a’ ahi na khat peuhpeuh kei’ neihsa lakah a om leh kawk khia-in la in,” a ci hi. Rachel in Laban’ pasian-te a na guklam Jakob in thei kha lo hi.
            </VERS>
            <VERS vnumber="33"> Tua ahih ciangin Laban, Jakob’ puanbuk, Leah’ puanbuk le nasem numei nihte’ puanbuk sungah pai a, ahih hangin amah in tuate mu lo hi. Leah’ puanbuk panin amah pai khia-in Rachel’ puanbuk sungah a lut hi. </VERS>
            <VERS vnumber="34"> Rachel in inn sung pasian-te na gu a, kalaoh tutphah sungah koihin, tuate’ tungah na tu hi. Laban in puanbuk sungteng khempeuh zawt a, ahih hangin tuate mu lo hi. </VERS>
            <VERS vnumber="35"> Amah in a pa kiangah, “Nang’ mai-ah hong ding thei lo ka hih manin ka topa heh kei in; bang hang hiam cih leh numei ngeina nin ka nei hi,” a ci hi. Tua ahih ciangin amah in mundang khempeuh zong a, ahih hangin a inn sung pasian-te mu zo lo hi.
            </VERS>
            <VERS vnumber="36"> Tua ciangin Jakob a heh suak a, Laban mawhsakin, “Ka mawhna bang ahi hiam? Nasia takin kei nong delh nadingin ka khialhna bang ahi hiam? </VERS>
            <VERS vnumber="37"> Ka van khempeuh na thawi khit hangin na inn sung nate mu na hi hiam? Ei tegel kikalah amaute in thu a khen theih nadingin keima behte le nangma behte’ mai-ah, na muh a om leh hong koih khia in. </VERS>
            <VERS vnumber="38"> Hih kum sawmnih sung nang kiangah kong om khin hi. Na tuupi le na keelpite tatolh nai lo a, na tuuhonte’ sung pan tuutal sa ka ne kei hi. </VERS>
            <VERS vnumber="39"> Gamlak ganhingte’ balzante, nang’ kiangah kong puak kei hi. Tua banga supnate kei mahmah in ka thuak hi. Sun-a kigu hitaleh zan a kigu hitaleh kei nong lohsak hi. </VERS>
            <VERS vnumber="40"> Kei pen tu-a bang ka hi hi. Sunin a sa in hong kaang a, zanin a vot in hong tawp a, ka ihmu ngei kei hi. </VERS>
            <VERS vnumber="41"> Hih kum sawmnih sung na inn sungah kong om khin hi. Na tanu nihte, kum sawm le kum li sung kong thalawh a, na tuuhonte, kum guk sung kong thalawh a, nangmah in ka thaman sawmvei na kheel hi. </VERS>
            <VERS vnumber="42"> Ka pa’ Pasian, Abraham’ Pasian le Isaac’ Zahtak pa in kei hong ompih lo hileh, tu-in nangmah in khut hawmguakin kei nong sawl khia taktak ding hi. Pasian in ka thuakna le ka nasepna mu a, zan zanin nang hong thuhilh hi,” a ci hi.
            </VERS>
            <VERS vnumber="43"> Tua ciangin Laban in dawngin Jakob kiangah, “Tanute pen keima tanu hi; naupangte zong keima naupang hi; tuuhonte, keima tuuhon hi a, na muh khempeuh keima-a’ ahi hi. Ahih hangin tuni-in hih ka tanute hitaleh amau’ sung pan a piang naupangte’ tung hitaleh ke’n bang cih thei ding ka hi hiam? </VERS>
            <VERS vnumber="44"> Tu-in hong pai in, nang le kei in thuciamna khat bawl ni; suangcian khat bawlin nang le kei’ kikalah teci hisak ni,” a ci hi.
            </VERS>
            <VERS vnumber="45"> Tua ahih ciangin Jakob in suang khat la-in khuamin a phut hi. </VERS>
            <VERS vnumber="46"> Jakob in a behte kiangah, “Suang khawm un,” ci a, amaute in suang la-in suangcian khat a bawl uh hi. Tua suangcian gei-ah amaute in an a ne khawm uh hi. </VERS>
            <VERS vnumber="47"> Laban in, Jegarsahadutha, ci hi. Ahih hangin Jakob in, Galeed, ci hi. </VERS>
            <VERS vnumber="48"> Laban in, “Hih suangcian pen tuni-in nang le kei’ kikalah teci ahi hi,” a ci hi. Tua ahih ciangin amah in, Galeed, ci-in min phuak a, </VERS>
            <VERS vnumber="49"> a khuam pen Mizpah, ci hi. Bang hang hiam cih leh Laban in, “Eite khatlekhat i tuam om ciangin Topa in nang le kei’ kikalah hong encik tahen. </VERS>
            <VERS vnumber="50"> Ka tanute na bawl siat a, ka tanute’ banah zi na lak beh leh, eite tawh kuamah a om loh hangin nang le kei’ kikalah, Pasian, teci ahihna phawk in,” a ci hi.
            </VERS>
            <VERS vnumber="51"> Tua ciangin Laban in Jakob’ kiangah, “Nang le kei’ kikalah ka phuhsa hih suangcian mu in. </VERS>
            <VERS vnumber="52"> Siatna a bawl dingin keimah in hih suangcian khengin nang kiangah kong pai loh nading, nang zong hih suangcian le khuam khengin kei kiangah nong pai loh nadingin hih suangcian le suangkhuam, teci ahi hi. </VERS>
            <VERS vnumber="53"> Abraham’ Pasian le Nahor’ Pasian, amau’ pate’ Pasian in eite’ kikalah thu khen tahen,” a ci hi. Tua ahih ciangin Jakob in ama pa Isaac’ Zahtak pa tawh a kiciam hi. </VERS>
            <VERS vnumber="54"> Jakob in mualtungah biakpiakna pia-in an ne dingin a behte a sam hi. Amaute in an ne uh a, zan tawntung mualtungah a om uh hi.
            </VERS>
            <VERS vnumber="55"> Zingsang tungin Laban tho-in, a tute le a tanute namin amaute thupha a piak khit ciangin pai khia-in a inn-ah a ciahkik hi.</VERS>
        </CHAPTER>
        <CHAPTER cnumber="32">
            <VERS vnumber="1"> Esau tawh Kimu dingin Jakob Kiging Jakob zong ama lampi-ah paisuak a, Pasian’ vantung mite in amah na dawn hi. </VERS>
            <VERS vnumber="2"> Jakob in amaute a muh ciangin amah in, “Hihte, Pasian’ galkapte!,” a ci hi. Tua ahih ciangin tua mun pen Mahanaim, ci-in min a phuak hi.
            </VERS>
            <VERS vnumber="3"> Jakob in Edom gam, Seir leitangah a om a sanggampa Esau kiangah kamtaite ma sawl a, </VERS>
            <VERS vnumber="4"> amaute hilhin, “Note in ka topa Esau kiangah hih bangin na ci ding uh hi: Na nasem pa Jakob in, ‘Laban’ kiangah peemta-in tu ciang dong ka om hi. </VERS>
            <VERS vnumber="5"> Keimah in bawngtal, la, tuuhon, nasem pasal le nasem numeite ka nei hi. Na mai-ah maipha ka muh theih nadingin ka topa tungah a gen dingin kong sawl hi, ci hi’, ci un,” a ci hi.
            </VERS>
            <VERS vnumber="6"> Kamtaite, Jakob kiangah hong ciahkik uh a, “Na sanggampa Esau kiangah ka va pai uh hi. Nangmah a dawn dingin amah hong pai a, amah tawh mihing zali om hi,” ci-in hong gen uh hi. </VERS>
            <VERS vnumber="7"> Tua ciangin Jakob nakpitakin lau-in lungkham hi. Amah in ama kiang a om mite, tuuhonte, bawnghonte le kalaohte pawl nihin khen a, </VERS>
            <VERS vnumber="8"> “Pawlkhat ah Esau pai-in a suksiat leh a pawlkhat suakta ding hi,” ci-in a ngaihsun hi.
            </VERS>
            <VERS vnumber="9"> Jakob in, “Ka pu Abraham’ Pasian le ka pa Isaac’ Pasian, keima kiangah, ‘Na gam le na behte kiangah ciahkik in; nang’ tungah hoihna kong bawl ding hi,’ hong ci Topa aw, </VERS>
            <VERS vnumber="10"> kei pen na itna kip khempeuh lak pan a neu pen le na nasem pa tunga nong lahsa na thumannate khempeuh tawh ka kilawm kei hi. Bang hang hiam cih leh ka ciangkhut guak tawh hih Jordan ka kantan a, ahi zongin tu-in pawl nih ka cing khinta hi. </VERS>
            <VERS vnumber="11"> Ka sanggampa Esau’ khut sung pan kei hong khah khia in, kong thum hi. Bang hang hiam cih leh amah hong pai-in kote khempeuh, numeite, naupangte tawh hong thah khit khak ding ka lau hi. </VERS>
            <VERS vnumber="12"> Ahih hangin nangmah in, ‘Na tungah hoihna kong bawl dinga, na suanlekhakte tuipi sehnel zahin a honpi a kisim thei loin ka bawl ding hi,’ nong ci hi,” a ci hi.
            </VERS>
            <VERS vnumber="13"> Tua ahih ciangin amah tua zanin tua lai-ah giak a, ama neih sung panin a sanggampa Esau ading letsong </VERS>
            <VERS vnumber="14"> keelpi zanih le keeltal sawmnih, tuupi zanih le tuutal sawmnih, </VERS>
            <VERS vnumber="15"> kalaoh nawisuk sawmthum le a note, bawngpi sawmli le bawngtal sawm, lapi sawmnih le latal sawm a la hi. </VERS>
            <VERS vnumber="16"> Amah in hihte a nasemte’ khut sungah amau’ hon ciatin pia a, ama nasemte kiangah, “Ka mai-ah na paisuak unla, hon khat le hon khat kikal kihalsak un,” a ci hi. </VERS>
            <VERS vnumber="17"> Amah in a masa pente tungah thu hilh a, “Ka sanggampa Esau in note hong dawnin, ‘Kua-a’ na hi uh hiam? Koi pan a hong pai na hi uh hiam? Na mai uha om hihte kua-a’ ahi hiam?’ ci-in hong dot ciangin </VERS>
            <VERS vnumber="18"> note in, ‘Na nasem pa Jakob-a’ ahi hi. Hihte pen ka topa Esau’ tungah letsongin hong kipuak ahi hi. Tua tham loin amah ka nung uhah om hi,’ ci un,” a ci hi. </VERS>
            <VERS vnumber="19"> Amah in tua mah bangin a nihna, a thumna le ganhing honte a zuite khempeuh kiangah, “Amah tawh na kituah uh ciangin Esau’ kiangah a kibang mahin na gen ding uh hi. </VERS>
            <VERS vnumber="20"> Note in, ‘Tua tham loin na nasem pa Jakob ka nung uhah om hi,’ na ci ding uh hi,” a ci hi. Bang hang hiam cih leh amah in, “Ka mai-ah a pai letsong tawh amah ka lungdamsak zo kha dinga, tua khit ciangin ama maipha ka mu ding hi. Amah in kei hong sang kha ding hi,” ci-in a ngaihsun hi. </VERS>
            <VERS vnumber="21"> Tua ahih ciangin letsong a piak dingte, ama mai-ah paisak a, amah ahihleh tua zanin giahphual ah a giak lai hi. Peniel-ah Jakob le Mi Khat Kilaii
            </VERS>
            <VERS vnumber="22"> Tua zan mahin amah tho-in a zi nihte, a nasem numei nihte le a ta sawm le khatte la-in, Jabbok ngahmun a kantan hi. </VERS>
            <VERS vnumber="23"> Amah in amaute la-in lui galkhat ah puak a, tua mah bangin a neih khempeuh zong a galkahsak hi. </VERS>
            <VERS vnumber="24"> Jakob amah guak bek omlai a, zingsang khuavak dong mi khat in amah a laii hi. </VERS>
            <VERS vnumber="25"> Tua mipa in Jakob a zawh lohna a theih ciangin amah in a khelkom sung suksak hi. Tua bangin amah tawh a kilaiina-in Jakob’ khelguh a kilawi hi. </VERS>
            <VERS vnumber="26"> Tua ciangin amah in, “Khua vak ta ahih ciangin hong khah in,” a ci hi. Ahih hangin Jakob in, “Kei, thupha nong piak kei leh kong khah kei ding hi,” a ci hi.
            </VERS>
            <VERS vnumber="27"> Amah in, “Na min bang ahi hiam?” a ci hi. Amah in, “Jakob,” ci hi.
            </VERS>
            <VERS vnumber="28"> Tua ciangin amah in, “Na min Jakob, kici nawn loin Israel, kici ding hi. Bang hang hiam cih leh Pasian le mite tawh na kilaii khinzo a, na zo hi,” a ci hi.
            </VERS>
            <VERS vnumber="29"> Tua ciangin Jakob in amah dongin, “Na min hong gen in, hong thum ing,” a ci hi. Ahih hangin amah in, “Bang hanga ka min hong dong na hi hiam?” a ci hi. Tua lai-ah amah in Jakob thupha a pia hi.
            </VERS>
            <VERS vnumber="30"> Tua ahih ciangin Jakob in tua mun pen Peniel, ci-in min a phuak hi. “Bang hang hiam cih leh maitang kituahin Pasian ka mu khin a, ahi zongin kei hong kihing khawi lai hi,” a ci hi. </VERS>
            <VERS vnumber="31"> A khelpi’ hangin amah bai kawmin Peniel a kantan laitakin ni hong suak hi. </VERS>
            <VERS vnumber="32"> Tua ahih ciangin tuni dongin Israel mite in khelkom tunga a om khel thagui ne lo uh hi. Amah in Jakob’ khelkom, a khel thagui tung a sukna hang ahi hi.
            </VERS>
        </CHAPTER>
        <CHAPTER cnumber="33">
            <VERS vnumber="1"> Jakob khuadak a, Esau tawh mihing zali hong pai a mu hi. Tua ahih ciangin amah in Leah, Rachel le nasem numei nihte’ lakah a naupangte a khen hi. </VERS>
            <VERS vnumber="2"> Amah in nasem numeite le a tate masa sakin, tua ciangin Leah le a tate, tua ciangin Rachel le Josef a nunung penin a koih hi. </VERS>
            <VERS vnumber="3"> Amah ahihleh amaute’ mai-ah pai-in, a sanggampa’ kiang nai a tun matengin leilakah sagihvei a kun hi.
            </VERS>
            <VERS vnumber="4"> Ahih hangin amah a dawn dingin Esau hong tai-in, amah ngawng kawi a, pomcipin nam a, amaute a kap uh hi. </VERS>
            <VERS vnumber="5"> Esau khuadak to-in nupite le naupangte a muh ciangin amah in, “Nang tawh a om hihte kua ahi hiam?” a ci hi. Jakob in, “Pasian in hehpihna tawh na nasem pa a piak tate ahi hi,” a ci hi. </VERS>
            <VERS vnumber="6"> Tua ciangin nasem numeite in hong naih uh a, amau le a tate hong kun uh hi. </VERS>
            <VERS vnumber="7"> Leah le a tate in zong tua bangmahin hong naihin a kun uh hi. A nunung penin Josef le Rachel in hong naihin a kun uh hi.
            </VERS>
            <VERS vnumber="8"> Esau in, “Ka kituahpih hih a honte khempeuh bang na cihnopna ahi hiam?” a ci hi. Jakob in dawngin, “Ka topa’ maipha zon nading,” a ci hi.
            </VERS>
            <VERS vnumber="9"> Ahih hangin Esau in, “A kicing nei ing, sanggam aw; nang’ neihte nangma adingin kem in,” a ci hi.
            </VERS>
            <VERS vnumber="10"> Jakob in, “Hi lo hi, nang’ tungah hong thum ing. Na muhna-ah maipha ngah ka hih leh ka khut sung panin ka letsongte hong sang in. Bang hang hiam cih leh hih banga maipha tawh kei nong sanna, na maitang ka muh ding pen Pasian’ maitang muh tawh kibang taktak hi. </VERS>
            <VERS vnumber="11"> Nang’ kiang a hong kipaipih ka letsong nong san nadingin hong thum ing. Bang hang hiam cih leh Pasian in kei hong hehpih mahmah a, a kicing ka nei hi,” a ci hi. Tua bangin amah in kun teitei ahih manin Esau in zong a sang hi.
            </VERS>
            <VERS vnumber="12"> Tua ciangin Esau in, “Tu-in paikhawm ni. Na mai-ah kei ka pai ding hi,” a ci hi.
            </VERS>
            <VERS vnumber="13"> Ahih hangin Jakob in ama kiangah, “Naupangte a hat lohna ka topa in na thei hi. Tuuhonte le bawngte, a nongek neite ka lungphamawh hi. Ni khat sung kinak hawl lua leh ganhonte khempeuh si ding uh hi. </VERS>
            <VERS vnumber="14"> Na nasem pa’ mai-ah ka topa na pai inla, Seir-ah ka topa’ kiang kong tun matengin ka mai-a om ganhingte’ thahatna le naupangte’ hatna tawh kituakin damdamin kong makaih ding hi,” a ci hi.
            </VERS>
            <VERS vnumber="15"> Tua ahih ciangin Esau in, “Kei tawh a om mite pawlkhat, nang’ kiangah hong nusia ning,” a ci hi. Ahih hangin amah in, “A kisapna bang om ahi hiam? Ka topa’ muhna-ah kei maipha hong ngahsak in,” a ci hi. </VERS>
            <VERS vnumber="16"> Tua ahih ciangin Esau in tua ni-in ama lampi zui-in Seir-ah a ciahkik hi. </VERS>
            <VERS vnumber="17"> Ahih hangin Jakob, Sukkoth lamah pai a, ama ading inn le a ganhingte ading hampheng a lam hi. Tua ahih ciangin tua mun a min Sukkoth, kici hi.
            </VERS>
            <VERS vnumber="18"> Paddanaram panin hong pai lampi, Kanaan gam sunga om Shekhem khuapi-ah lungmuang takin Jakob hong tunga, a khuapi kiangah phual a sat hi. </VERS>
            <VERS vnumber="19"> Amah in Shekhem’ pa Hamor’ innkuante’ tung panin a puanbuk lamnasa leitang dangka zakhat tawh a lei hi.</VERS>
            <VERS vnumber="20"> Tua lai-ah amah in biakna tau khat bawl a, El-Elohe-Israel, ci-in min a phuak hi.
            </VERS>
        </CHAPTER>
        <CHAPTER cnumber="34">
            <VERS vnumber="1"> Ni khat, Jakob le Leah’ tanu Dinah tua gam numeite kiangah va hawh hi. </VERS>
            <VERS vnumber="2"> Hiv mi Hamor’ tapa Shekhem, tua gam ulianpa in amah a muh ciangin, amah manin luppih a, amah siasak hi. </VERS>
            <VERS vnumber="3"> Amah in Jakob’ tanu Dinah hoihsa mahmah ahih manin itin kamkhum takin hopih hi. </VERS>
            <VERS vnumber="4"> Tua ahih ciangin Shekhem in a pa Hamor’ kiangah, “Hih numei ka zi dingin hong laksak in,” a ci hi.
            </VERS>
            <VERS vnumber="5"> Tu-in Jakob in a tanu Dinah a kisiatsakna za hi. Ahih hangin a tate, a ganhingte tawh gamlakah om ahih manin amaute hong tun matengin Jakob in bangmah gen loin om hi. </VERS>
            <VERS vnumber="6"> Shekhem’ pa Hamor, Jakob tawh a kimu dingin ama kiangah va pai hi. </VERS>
            <VERS vnumber="7"> Jakob’ tapate in tua thu a zak uh ciangin gamlak panin hong ciah uh hi. Amaute lungkim loin heh mahmah uh hi. Bang hang hiam cih leh Jakob’ tanu tawh a lupkhop manin amah in Israel mite’ sungah a kilawm lo hai gamtatna hong tun hi. </VERS>
            <VERS vnumber="8"> Ahih hangin Hamor in amaute tawh thu gen a, “Ka tapa Shekhem in na tanu ngai mahmah hi. A teenpih dingin nong piak nadingin kong thum hi. </VERS>
            <VERS vnumber="9"> Kote tawh kiteenna hong bawl un. Na tanute uh kote’ tungah hong pia unla, no adingin ka tanute uh la un. </VERS>
            <VERS vnumber="10"> Kote’ lakah nong teeng ding uh hi. No adingin leitang hong kipia ding hi. Ka gam sung uhah teengin sum bawl unla, neihsa lam un,” a ci hi.
            </VERS>
            <VERS vnumber="11"> Shekhem in a numei’ pa le a numei’ sanggamte’ kiangah, “Note’ mai-ah maipha hong musak unla, kei’ tunga nong cih peuhpeuh uh kong pia ding hi. </VERS>
            <VERS vnumber="12"> Kei kiang panin moman le letsong tampi hong ngen un. Kei’ tunga nong nget zahzah uh kong pia ding hi. Zi dingin a numei hong pia hoh un,” ci thuah lai hi.
            </VERS>
            <VERS vnumber="13"> Shekhem in a sanggamnu uh Dinah siasak khin ahih manin Jakob’ tapate in Shekhem le a pa Hamor khemna tawh dawng uh hi. </VERS>
            <VERS vnumber="14"> Amaute in amau kiangah, “Vun ki-at lopa’ tungah ka sanggamnu uh ka piak ding uh ka ngaihsun thei kei uh hi. Tua bangin pia le ung ko adingin mindaina hi ding hi. </VERS>
            <VERS vnumber="15"> Hih bangin nong gamtat uhleh ka thukim bek ding uh hi: Note’ sung panin pasal khempeuh vun ki-at le-uhcin kote mah bang na suak ding uh hi. </VERS>
            <VERS vnumber="16"> Tua ciangin ka tanute uh note’ tungah hong pia-in, na tanute uh kote adingin kong la ding uh a, note tawh kote hong teengin mikhat i suak ding hi. </VERS>
            <VERS vnumber="17"> Ahih hangin note in ka thu uh hong ngai loin, vun na ki-at kei uhleh, ka tanu uh ka la ding uh a, kote ka pai khia ding uh hi,” a ci uh hi.
            </VERS>
            <VERS vnumber="18"> Amau’ thugente in Hamor le Hamor’ tapa Shekhem lungdamsak hi. </VERS>
            <VERS vnumber="19"> Tangvalpa in Jakob’ tanu deih ahih manin tua banga a gamtat ding zekai lo hi. Amah pen, a kipahtawi a thupi pen khat ahi hi.
            </VERS>
            <VERS vnumber="20"> Tua ahih ciangin Hamor le a tapa Shekhem, amau’ khua kulhpi kongpi-ah hong pai-in a khuapih mite uh kiangah thu gen a, </VERS>
            <VERS vnumber="21"> “Hih mite, eite’ tungah hong nop mahmah uh hi. I gam sungah teengsakin sum bawlsak ni. Bang hang hiam cih leh en un, amau ading a kicing dingin i leitang a zai hi. Amau’ tanute zi-in teenpih ni. Eite’ tanute zong amau pia ni. </VERS>
            <VERS vnumber="22"> Hih thu khat bek tawh eite tawh tenkhop ding, mikhat suah ding amau thukim uh hi. Amaute vun a ki-at bangin eite’ lakah pasal khempeuh vun ki-at ding ahi hi. </VERS>
            <VERS vnumber="23"> Amau’ bawngte, amaute’ neihsate le amau’ ganhingte khempeuh ei ading hi lo ahi hiam? Amaute tawh eite thukim hoh ni. Tua hileh amaute, eite tawh hong teeng khawm ding uh hi,” a ci uh hi. </VERS>
            <VERS vnumber="24"> Khuapi kulhkongpi-ah a pai mi khempeuh in Hamor le a tapa Shekhem’ thu a mang uh hi. Khuapi kulhkongpi-ah a hong pai pasal khempeuh a vun ki-at uh hi.
            </VERS>
            <VERS vnumber="25"> A ni thum ni, amaute meima vei-in a om laitakun Jakob’ tapa nihte Simeon le Levi, Dinah’ sanggamte in amau’ namsau la-in theih kholh lohin khuapi va sim uh a, pasal khempeuh a that uh hi. </VERS>
            <VERS vnumber="26"> Amaute in Hamor le a tapa Shekhem, namsau tawh that uh a, Shekhem’ inn sung panin Dinah la khia-in a pai khia uh hi. </VERS>
            <VERS vnumber="27"> Jakob tapa dangte in a kithat mite’ tungtawnin khuapi susia uh hi. Bang hang hiam cih leh a sanggamnu uh kisiasak hi. </VERS>
            <VERS vnumber="28"> Amaute in a tuuhonte le a bawnghonte, a late le khuapi sunga om peuhmah le lo sunga om peuhmah a laksak uh hi. </VERS>
            <VERS vnumber="29"> Amau’ neihsa khempeuh, a naupangte khempeuh, a zite khempeuh le inn sunga om na khempeuh laksak uh a, amau’ neihsa a suaksak uh hi.
            </VERS>
            <VERS vnumber="30"> Tua ciangin Jakob in Simeon le Levi’ kiangah, “Hih leitangah a teeng, Kanaan mite le Perez mite tungah kei a muhdahhuai-in nong bawlna uh tawh kei’ tungah haksatna nong tun uh hi. Kei’ pawl mite tawm hi. Amaute kei’ langah hong kikaikhawmin kei hong sim leh, kei le ka innkuanpihte hong susia ding uh hi,” a ci hi.
            </VERS>
            <VERS vnumber="31"> Ahih hangin amaute in, “Amah in ka sanggamnu uh numei paktat bangin a bawl ding kilawm ahi hiam?” a ci uh hi.
            </VERS>
        </CHAPTER>
        <CHAPTER cnumber="35">
            <VERS vnumber="1"> Pasian in Jakob kiangah, “Kithawi-in Bethel-ah paito inla, tua lai-ah teeng in. Na sanggampa Esau’ kiang panin na tai hun lai-a nang’ tungah a hong kilang Pasian adingin biakna tau khat bawl in,” a ci hi.
            </VERS>
            <VERS vnumber="2"> Tua ahih ciangin Jakob in a innkuanpihte le amah tawh a omte khempeuh kiangah, “Note lakah a om gamdang pasian-te koih khia unla, nomau kisiansuahin, na puante uh khek un. </VERS>
            <VERS vnumber="3"> Ka lungkham hunin hong huhin, ka paina khempeuh ah a hong ompih Pasian adingin biakna tau khat ka bawl theih nadingin eite kipanin Bethel-ah paito ni,” a ci hi. </VERS>
            <VERS vnumber="4"> Tua ahih ciangin amaute in Jakob’ tungah amau’ neih gamdang pasian khempeuh le a bil uha om bilbahte a pia uh hi. Jakob in Shekhem khua gei-a tawsaw nuai-ah tuate a seel hi.
            </VERS>
            <VERS vnumber="5"> Jakob le a tapate khualzinin a pai laitakun amau’ kiima om khuapite’ tungah Pasian’ kiang panin lauhuaina lianpi khat tung ahih manin amaute in Jakob le a tapate delh lo uh hi. </VERS>
            <VERS vnumber="6"> Kanaan gam sunga om Luz (Bethel)-ah Jakob le amah tawh a om mi khempeuh tung uh a, </VERS>
            <VERS vnumber="7"> tua lai-ah amah in biakna tau khat lamin, tua mun Elbethel, ci-in min a phuak hi. Bang hang hiam cih leh a sanggampa kiang panin a tai lai-in tua munah ama tungah Pasian mahmah kilang hi. </VERS>
            <VERS vnumber="8"> Tua ciangin Rebekah a cingnu Deborah si a, Bethel khang tawsaw nuai-ah amah kivui hi. Tua ahih ciangin tua mun min pen Allonbakuth, kici hi.
            </VERS>
            <VERS vnumber="9"> Paddanaram panin amah hong pai ciangin Jakob’ tungah Pasian kilangkik a, amah thupha a pia hi. </VERS>
            <VERS vnumber="10"> Pasian in ama kiangah, “Na min Jakob ahi hi. Ahi zongin tu-a kipanin nangma min pen Jakob kici nawn lo dinga, Israel, hong kici ding hi,” a ci hi. Tua ahih ciangin ama min Israel, kici hi.</VERS>
            <VERS vnumber="11"> Pasian in ama kiangah, “Kei pen Vanglian Pasian ka hi hi: Pung inla, tampi pha in. Minam khat le minamte honkhat nang’ sung panin piang dinga, nang’ sung panin kumpite zong piang ding hi. </VERS>
            <VERS vnumber="12"> Abraham le Isaac tunga ka piak leitang nangma tungah kong pia dinga, nang’ khit cianga na suanlekhakte’ tungah tua leitang ka pia ding hi,” a ci hi.</VERS>
            <VERS vnumber="13"> Tua ciangin amah tawh a kihona mun ama kiang panin Pasian pai khia to hi. </VERS>
            <VERS vnumber="14"> Jakob in amah tawh a kihona munah suang khuam khat phut a, amah in tua tungah leenggahzu tawh biakpiakna a sung khia hi. Tua tungah sathau zong a sung hi. </VERS>
            <VERS vnumber="15"> Tua ahih ciangin Jakob in, Pasian in amah a hopihna mun, a min Bethel, a ci hi.
            </VERS>
            <VERS vnumber="16"> Tua ciangin Bethel panin amaute ding khia uh a, Efrath panin a gamla sim lai mun a tun laitakun Rachel a nausuah hun tunga, amah nakpi takin a gim hi. </VERS>
            <VERS vnumber="17"> Amah a gim mahmah laitakin naudom nu in ama kiangah, “Lunghimawh kei in. Tu-in tapa dang khat na nei ding hi,” a ci hi. </VERS>
            <VERS vnumber="18"> Amah a bei laitakin amah in a min dingin Benoni, a ci hi. Ahih hangin a pa in ama min Benjamin, ci-in a phuak hi.
            </VERS>
            <VERS vnumber="19"> Tua ahih ciangin Rachel si-in, Efrath (Bethlehem) paina lampi-ah kivui a, </VERS>
            <VERS vnumber="20"> Jakob in ama han tungah mualsuang khat a phut hi. Tua pen tuni dongin tua lai mahah a om Rachel’ han mualsuang khuam ahi hi. </VERS>
            <VERS vnumber="21"> Israel in a khualzin zomlai a, Eder tausang galkhat ah a puanbuk a lam hi.
            </VERS>
            <VERS vnumber="22"> Tua gamah Israel a ten laitakin Reuben in a pa’ zineu Bilhah luppih hi. Israel in tua thu za-in heh mahmah hi. Tu-in Jakob’ tapate, sawm le nih ahi hi.</VERS>
            <VERS vnumber="23"> Leah’ tapate: Reuben (Jakob’ ta u pen), Simeon, Levi, Judah, Issakhar le Zebulun ahi hi. </VERS>
            <VERS vnumber="24"> Rachel’ tapate: Josef le Benjamin ahi hi. </VERS>
            <VERS vnumber="25"> Rachel’ nasem numei Bilhah’ tapate: Dan le Naftali ahi hi. </VERS>
            <VERS vnumber="26"> Leah’ nasem numei Zilpah’ tapate: Gad le Asher ahi hi. Hihte pen Paddanaram gamah ama sunga suak Jakob’ tapa sawm le nihte ahi hi.
            </VERS>
            <VERS vnumber="27"> Abraham le Isaac tawlkhat a omna Mamre, ahih kei leh Kiriatharba (Hebron)-a a pa Isaac a omna-ah Jakob hong pai hi.</VERS>
            <VERS vnumber="28"> Tu-in Isaac’ khansung, kum za le kum sawmgiat ahi hi. </VERS>
            <VERS vnumber="29"> Isaac in a nunung pen a hu sang hi. Amah a teek, kum tampi a pha-in si a, ama mite’ kiangah kigawm hi. Ama tapa Esau le Jakob in amah a vui uh hi.</VERS>
        </CHAPTER>
        <CHAPTER cnumber="36">
            <VERS vnumber="1"> Hihte pen Esau (Edom) suanlekhakte ahi hi. </VERS>
            <VERS vnumber="2"> Esau in Kanaan numeite zi-in la hi. Hit mi Elon’ tanu Adah, Hiv mi Zibeon’ tapa Anah’ tanu Oholibamah,</VERS>
            <VERS vnumber="3"> le Nebaioth’ sanggamnu, Ishmael’ tanu Basemath ahi hi.</VERS>
            <VERS vnumber="4"> Adah in Esau tawh Elifaz nei a, Basemath in Reuel nei hi. </VERS>
            <VERS vnumber="5"> Oholibamah in Jeush, Jalam le Korah nei hi. Hihte pen Kanaan gam sunga a neih Esau’ tapate ahi hi.
            </VERS>
            <VERS vnumber="6"> Tua ciangin Esau in a zite, a tapate, a tanute le ama innkuan sunga mi khempeuh; a bawngte, a ganhingte khempeuh; le Kanaan gam sunga a lam a neihsa khempeuh la-in a sanggampa Jakob kiang panin gamdang khatah pai khia hi. </VERS>
            <VERS vnumber="7"> Bang hang hiam cih leh ten khop theih dingin amau’ neihsate tam lua a, a ganhingte uh hangin tawlkhat a omna uh leitang in amaute vak zo lo hi. </VERS>
            <VERS vnumber="8"> Tua ahih ciangin Seir mual tung gamah Esau teeng hi. Esau’ min dang khat pen Edom ahi hi.
            </VERS>
            <VERS vnumber="9"> Hihte pen Seir mual tung gam a Edom mite’ pupi Esau’ suanlekhakte ahi hi. </VERS>
            <VERS vnumber="10"> Esau’ tapate: Esau’ zi Adah’ tapa Elifaz, Esau’ zi Basemath’ tapa Reuel ahi hi. </VERS>
            <VERS vnumber="11"> Elifaz’ tapate: Teman, Omar, Zefo, Gatam le Kenaz ahi hi. </VERS>
            <VERS vnumber="12"> (Timna pen Esau’ tapa Elifaz’ zineu hi a, amah in Elifaz tawh Amalek nei hi.) Hihte pen Esau’ zi Adah’ tapate ahi hi. </VERS>
            <VERS vnumber="13"> Reuel’ tapate: Nahath, Zerah, Shammah le Mizzah ahi hi. Hihte pen Esau’ zi Basemath’ tapate ahi hi.
            </VERS>
            <VERS vnumber="14"> Esau’ zi, Zibeon’ tapa Anah’ tanu Oholibamah tapate: Jeush, Jalam le Korah ahi hi.
            </VERS>
            <VERS vnumber="15"> Esau’ suante hih bang ahi hi. Esau’ ta masa Elifaz’ tate: Teman, Omar, Zefo, Kenaz, </VERS>
            <VERS vnumber="16"> Korah, Gatam le Amalek ahi hi. Hihte pen Edom gam sungah Elifaz’ suante hi a, Esau’ zi Adah’ sunga piangte ahi hi.
            </VERS>
            <VERS vnumber="17"> Esau’ tapa Reuel’ tapate: Nahath, Zerah, Shammah le Mizzah hi a, Edom gam sungah a om Reuel’ suante ahi hi. Amaute pen Esau’ zi Basemath’ sung panin a piangte ahi hi.
            </VERS>
            <VERS vnumber="18"> Esau’ zi Oholibamah’ tapate: Jeush, Jalam le Korah ahi hi. Hihte pen Esau’ zi, Anah’ tanu Oholibamah’ sung panin a piangte ahi hi. </VERS>
            <VERS vnumber="19"> Hihte pen Esau (Edom) suante hi a, amaute’ sung pan beh lutangte ahi uh hi.
            </VERS>
            <VERS vnumber="20"> Tua gam a teeng Hori mi Seir’ tapate: Lotan, Shobal, Zibeon, Anah, </VERS>
            <VERS vnumber="21"> Dishon, Ezer le Dishan hi a, Edom gam sunga Seir’ suante ahi Hori mite’ sung pan beh lutang ahi uh hi.
            </VERS>
            <VERS vnumber="22"> Lotan’ tapate: Hori le Heman ahi hi. Lotan’ sanggamnu Timna ahi hi.
            </VERS>
            <VERS vnumber="23"> Shobal’ tapate: Alvan, Manahath, Ebal, Shefo le Onam ahi hi.
            </VERS>
            <VERS vnumber="24"> Zibeon’ tapate: Ai-ah le Anah ahi hi. Amah pen a pa Zibeon’ late a cin laitakin gamlakah a sa ciktui a mu pa Anah ahi hi. </VERS>
            <VERS vnumber="25"> Anah’ tate: Dishon le Anah’ tanu Oholibamah ahi hi. </VERS>
            <VERS vnumber="26"> Dishon’ tapate: Hemdan, Eshban, Ithran le Kheran ahi hi.
            </VERS>
            <VERS vnumber="27"> Ezer’ tapate: Bilhan, Zaavan le Akan ahi hi.
            </VERS>
            <VERS vnumber="28"> Dishan’ tapate: Uz le Aran ahi hi.
            </VERS>
            <VERS vnumber="29"> Hori mite’ beh lutangte: Lotan, Shobal, Zibeon, Anah, </VERS>
            <VERS vnumber="30"> Dishon, Ezer le Dishan ahi hi. Hihte pen Seir gam sungah amau’ beh ciatin Hori mite’ sung pan beh lutang ahi uh hi.
            </VERS>
            <VERS vnumber="31"> Hihte pen Israel mite tungah kumpi khat beek in a uk ma-in Edom gam sunga kumpite ahi hi. </VERS>
            <VERS vnumber="32"> Beor’ tapa Bela in Edom gam sung uk a, ama khuapi min Dinhabah ahi hi. </VERS>
            <VERS vnumber="33"> Bela si a, Bozrah khua mi Zerah’ tapa Jobab in ama tangin a uk hi. </VERS>
            <VERS vnumber="34"> Jobab si a, Teman mite’ gammi Husham in ama tangin a uk hi. </VERS>
            <VERS vnumber="35"> Husham si a, Moab gam sungah Midian mite a zo Bedad’ tapa Hadad in ama tangin uk a, ama khuapi min Avith ahi hi. </VERS>
            <VERS vnumber="36"> Hadad si a, Masrekah khua mi Samlah in ama tangin uk hi. </VERS>
            <VERS vnumber="37"> Samlah si a, Eufratis gun gei-a Rehoboth khua mi Shaul in ama tangin a uk hi. </VERS>
            <VERS vnumber="38"> Shaul si a, Akbor’ tapa Baalhanan in ama tangin a uk hi. </VERS>
            <VERS vnumber="39"> Akbor’ tapa Baalhanan si a, Hadar in ama tangin uk a, ama khuapi min Pau ahi hi. Ama zi’ min Mehetabel hi a, Mezahab’ tanu Matred, Matred tanu Mehetabel ahi hi.
            </VERS>
            <VERS vnumber="40"> Amau’ innkuan le a tenna, amau’ min tawh kizui-in, Esau’ suan sung pan minamte’ min: Timna, Alvah, Jetheth, </VERS>
            <VERS vnumber="41"> Oholibamah, Elah, Pinon, </VERS>
            <VERS vnumber="42"> Kenaz, Teman, Mibzar, </VERS>
            <VERS vnumber="43"> Magdiel le Iram ahi hi. Hihte in amau’ neih, amau’ tenna leitang min dingin amau’ min mah vawh pah uh a, Esau’ suan, Edom mi a kicite ahi uh hi.
            </VERS>
        </CHAPTER>
        <CHAPTER cnumber="37">
            <VERS vnumber="1"> A pa tawlkhat a tenna Kanaan gamah Jakob teeng hi. </VERS>
            <VERS vnumber="2"> Jakob innkuante’ tangthu hih bang ahi hi. Josef kum sawm le kum sagih pha ahih manin a sanggamte tawh tuuhon cing hi. A pa’ zite Bilhah le Zilpah’ tapate tawh tangval ahi uh hi. Josef in a pa uh kiangah amaute’ siat gamtatnate a gen hi.
            </VERS>
            <VERS vnumber="3"> Tu-in Israel in a ta dangte khat peuhpeuh sangin Josef it zaw hi. Bang hang hiam cih leh a teek khitin a neih a tapa ahi hi. Amah in ama adingin puantualpi bansau khat a bawlsak hi. </VERS>
            <VERS vnumber="4"> Ahih hangin a pa un a sanggamte khempeuh sangin amah a itzawkna a sanggamte in a muh uh ciangin, amaute in Josef mudah uh a, nuamtakin amah hopih thei lo uh hi.
            </VERS>
            <VERS vnumber="5"> Tu-in Josef in mang khat man a, amah in a sanggamte’ lakah a gen ciangin amaute in amah muhdah semsemna-in nei uh hi. </VERS>
            <VERS vnumber="6"> Amah in amaute kiangah, “Keima mat hih mang ngai un: </VERS>
            <VERS vnumber="7"> Eite in lo lai-ah buhlom i hen a, keima buhlom tho-in ding tang hi. Tua kiimah note’ buhlom kikhawm a, keima buhlom mai-ah kun uh hi,” a ci hi.
            </VERS>
            <VERS vnumber="8"> A sanggamte in ama kiangah, “Kote’ tungah nang in hong uk dinga, kote’ tungah ukna aana nei ding na hi hiam?” a ci uh hi. Tua ahih ciangin amaute in a mangte le a thugente’ hangin amah mudah semsem uh hi.
            </VERS>
            <VERS vnumber="9"> Tua ciangin amah in mang dang khat man a, tua mang a sanggamte kiangah genin, “Mang dang khat ka man hi. Ni, kha le aksi sawm le khatte kei’ mai-ah hong kun uh hi,” a ci hi.
            </VERS>
            <VERS vnumber="10"> Ahih hangin amah in a pa le a sanggamte’ kiangah a gen ciangin a pa in amah taii-in, “Nangma mat hih mang a bangci mang ahi hiam? Kei le na nu le na sanggamte, nangma mai leilakah a kun dingin hong pai ding ka hi uh hiam?” a ci hi. </VERS>
            <VERS vnumber="11"> A sanggamte in amah haza uh a, ahih hangin a pa in hih thute a ciamteh hi.
            </VERS>
            <VERS vnumber="12"> Khatvei a pa uh’ tuuhonte a cing dingin Shekhem gei-ah a sanggamte a pai hi. </VERS>
            <VERS vnumber="13"> Israel in Josef kiangah, “Na sanggamte in Shekhem-ah tuuhon cing uh hi lo ahi hiam? Hong pai in, amau’ kiangah hong sawl ning,” a ci hi. Amah in a kiangah, “Hiah om ing,” a ci hi.
            </VERS>
            <VERS vnumber="14"> Tua ahih ciangin amah in, “Tu-in va pai inla, na sanggamte le tuuhonte a cidam hiam va thei inla, kei kiangah thu hong zasakkik in,” a ci hi. Tua ahih ciangin amah in Hebron kuam panin Josef sawl a, Shekhem-ah amah va tung hi. </VERS>
            <VERS vnumber="15"> Gamlakah a vak kawikawina mi khat in mu a, “Bang zongzong na hi hiam?” ci-in a dong hi.
            </VERS>
            <VERS vnumber="16"> “Ka sanggamte a zong ka hi hi. Amaute in koi lai-ah tuuhon cing uh hiam, hong gen in, hong thum ing,” amah in ci hi.
            </VERS>
            <VERS vnumber="17"> Mipa in, “Amaute pai khia zo uh hi. Bang hang hiam cih leh, ‘Dothan-ah pai ni,’ a cih uh ka za hi,” a ci hi. Tua ahih ciangin a sanggamte’ nungah Josef pai a, Dothan-ah amaute a mu hi.
            </VERS>
            <VERS vnumber="18"> Amaute in gamlapi-ah amah na mu uh a, amaute’ nai-ah amah hong tun ma-in amaute in amah thah ding na vaihawm uh hi. </VERS>
            <VERS vnumber="19"> Amaute khatlekhat in, “Hih lai-ah mangman pa hong pai hi. </VERS>
            <VERS vnumber="20"> Tu-in hong pai un. Amah thatin dum sung khatah lawn ni. Tua ciangin gamsa khat in amah netum khin hi, i ci ding hi. A mangte bang a suak hiam i mu ding hi,” a kici uh hi.
            </VERS>
            <VERS vnumber="21"> Ahih hangin Reuben in tua thu a zak ciangin, “Amah that kei ni,” ci-in, amau’ khut sung panin amah hon khia hi. </VERS>
            <VERS vnumber="22"> A pa’ kiang a tunpihkik theih nadingin amau’ khut sung pan a hot khiat theih nadingin Reuben in amaute’ kiangah, “Amah that kei un. Hih gamlak dum sungah amah lawn un. Ahih hangin amah bangmah cih kei un,” a ci hi. </VERS>
            <VERS vnumber="23"> Tua ahih ciangin, a sanggamte’ kiangah Josef hong tun ciangin, ama silh lai a puantualpi bansau a hawk khiatsak uh hi. </VERS>
            <VERS vnumber="24"> Amaute in Josef la-in dum sung khatah a lawn uh hi. A dum pen a hawm hi a, a sungah tui om lo hi.
            </VERS>
            <VERS vnumber="25"> Tua ciangin amaute an ne dingin tu uh hi. A khuadak uhleh Gilead panin Ishmael mite a kalaohte uh tawh singnai, lingsi le myrrh paknamtui pua-in Egypt-ah puaksuk dingin a pai mu uh hi. </VERS>
            <VERS vnumber="26"> Tua ciangin Judah in a sanggamte kiangah, “I sanggampa thatin amah i thahna im lehang bang meetna om ahi hiam? </VERS>
            <VERS vnumber="27"> Hong pai un, Ishmael mite kiangah amah zuak ni. Amah bangmah cih kei ni. Bang hang hiam cih leh amah i sanggampa, eima cilesa ahi hi,” a ci hi. A sanggamte in ama thu mang hi. </VERS>
            <VERS vnumber="28"> Tua ciangin Midian mi sumbawlte in hong nawk hi. Amaute in Josef kai to-in dum sung panin dom khia to uh a, Ishmael mite tungah ngun shekel sawmnihin amah zuak uh a, amaute in Egypt-ah Josef a paipih uh hi.
            </VERS>
            <VERS vnumber="29"> Reuben dumah paikikin dum sungah Josef a om lohna a muh ciangin amah in a puan balkek a, </VERS>
            <VERS vnumber="30"> a sanggamte kiangah ciahkikin, “Tangvalpa om nawn lo hi. Kei bangci ding ka hi hiam?” a ci hi.
            </VERS>
            <VERS vnumber="31"> Tua ciangin amaute in Josef’ puan la-in, keel khat go uh a, a sisan sungah a puan diah uh hi. </VERS>
            <VERS vnumber="32"> Amaute in a puantualpi bansau a pa uh kiangah puak uh a, “Hih puan ka mu uh hi. Na tapa’ puan hi hiam, hi lo hiam tu-in thei in,” a ci uh hi.
            </VERS>
            <VERS vnumber="33"> Amah in Josef’ puan ahih lam thei a, “Ka tapa’ puan ahi hi. Gamsa khatpeuh in amah netum khinzo hi ding hi. Josef kibalnen gawp ahihna up loh nading om lo hi,” a ci hi. </VERS>
            <VERS vnumber="34"> Tua ciangin Jakob in ama puan balkekin, a kawngah puanhampi teeng a, a tapa’ hangin ni tampi sung a kap hi. </VERS>
            <VERS vnumber="35"> A tapate le a tanute khempeuh in amah hehnem uh a, ahih hangin amah hehnep zawhin om lo a, “Hi lo hi. A kapsa-in ka tapa kiang Leinuai-ah ka pai ding hi,” a ci hi. Tua bangin ama hangin a pa kap hi.
            </VERS>
            <VERS vnumber="36"> Tua kikal sungin Midian mite in Egypt gam sunga inncing mang, Faro’ nuai-ah ulian ahi Potifar’ tungah Josef na zuak uh hi.
            </VERS>
        </CHAPTER>
        <CHAPTER cnumber="38">
            <VERS vnumber="1"> Tua hun laitakin Judah a sanggamte kiang panin paisukin, Adullam mi Hirah min nei mi khat tawh omkhawm hi. </VERS>
            <VERS vnumber="2"> Tua lai-ah Judah in Kanaan mi Shua’ tanu mu hi. Amah in tua nu tenpihin luppih a, </VERS>
            <VERS vnumber="3"> tua nu gai-in tapa khat nei a, amah in a min Er a phuak hi. </VERS>
            <VERS vnumber="4"> Tua nu gai leuleu-in tapa khat nei a, tua nu in a min Onan a phuak hi. </VERS>
            <VERS vnumber="5"> Tua nu in tapa khat nei leuleu-in a min Shelah a phuak hi. Tua nu in amah tawh Shelah a neih laitakin Khezib-ah amah a om hi.
            </VERS>
            <VERS vnumber="6"> Judah in a tapa masa Er adingin zi khat la a, tua nu’ min Tamar ahi hi. </VERS>
            <VERS vnumber="7"> Ahih hangin Judah’ ta masa Er pen Topa’ muhna-ah hoih lo a, Topa in amah that hi. </VERS>
            <VERS vnumber="8"> Tua ciangin Judah in Onan kiangah, “Na sanggampa’ zi tawh lumkhawm inla, tua nu’ tungah pasal’ sanggamte’ tavuan sem inla, na sanggampa adingin ta nei in,” a ci hi. </VERS>
            <VERS vnumber="9"> Ahih hangin Onan in tate pen ama a’ ahih loh ding thei hi. Tua ahih ciangin a sanggampa’ zi tawh a lupkhop ciangin a sanggampa’ tungah ta pia kha ding ahih manin a natui leilakah buasak hi. </VERS>
            <VERS vnumber="10"> Ama gamtatna Topa’ muhna-ah lungkimhuai lo a, Topa in amah zong a that hi. </VERS>
            <VERS vnumber="11"> Tua ciangin Judah in a monu Tamar’ tungah, “Ka tapa Shelah a gol mateng na pa’ inn-ah meigongnu-in va om in,” a ci hi. Bang hang hiam cih leh a sanggamte mah bangin amah zong si kha ding ci-in lau hi. Tua ahih ciangin Tamar pai-in a pa’ inn-ah a om hi.
            </VERS>
            <VERS vnumber="12"> Tua hun sungin Judah’ zi, Shua’ tanu si hi. Judah a dahna hun a ven ciangin a lawm Hirah tawh Timnah-a ama tuumul a mette kiangah paito hi. </VERS>
            <VERS vnumber="13"> “Na teekpa a tuute mul met dingin Timnah-ah paito hi,” ci-in Tamar’ kiangah a kigen ciangin, </VERS>
            <VERS vnumber="14"> a meigong numei puan suah khia-in, a kituamna silhin amah kituam a, Timnah paina lampi gei-a Enaim paina munah na tu hi. Bang hang hiam cih leh Shelah a khang cing khin ahihna amah in thei a, ahi zongin amah tawh kiteengsak nai lo hi.
            </VERS>
            <VERS vnumber="15"> Judah in tua nu a muh ciangin amah in a mai tuam ahih manin numei paktat dingin ngaihsun hi. </VERS>
            <VERS vnumber="16"> Lampi gei-a tua nu’ kiangah amah pai a, “Hong pai in, lumkhawm ni,” a ci hi. Bang hang hiam cih leh tua nu pen a monu ahih lam thei lo hi. Tua nu in, “I lupkhop man dingin kei bang hong pia ding na hi hiam?” a ci hi.
            </VERS>
            <VERS vnumber="17"> Amah in dawngin, “Keelhon panin keelno khat hong puak ning,” a ci hi. Tua nu in, “Nong puak mateng khapna khat nong pia ding hiam?” a ci hi.
            </VERS>
            <VERS vnumber="18"> Amah in, “Bang khapna nang hong pia ding ka hi hiam?” a ci hi. Tua nu in dawngin, “Na min gelhna, na khauhual le na khutsunga om na ciangkhut,” a ci hi. Tua ahih ciangin amah in tua nu tungah tuate pia-in, amah luppih a, tua nu a gai hi. </VERS>
            <VERS vnumber="19"> Tua ciangin amah dingin pai khia a, a kikhuhna puan suah khia-in meigong numei ahihna puan a silh hi.
            </VERS>
            <VERS vnumber="20"> Numei’ khut sung panin a khapna a lakik dingin Judah in Adullam mi a lawmpa a ganno tawh a sawl ciangin, amah in tua nu mu zo lo hi. </VERS>
            <VERS vnumber="21"> Amah in tua lai mun mite dong a, “Lam gei Enaim a om numei paktat nu koi-ah om ahi hiam?” a ci hi. Amaute in, “Hih lai-ah numei paktat om ngei lo hi,” na ci uh hi.
            </VERS>
            <VERS vnumber="22"> Tua ahih ciangin Judah kiangah amah ciahkikin, “Amah ka mu kei hi. Tua lai a om mite in, ‘Hih lai-ah numei paktat om ngei lo hi,’ hong ci uh hi,” a ci hi.
            </VERS>
            <VERS vnumber="23"> Judah in dawngin, “Eite hong kinuihsan kha ding ahih ciangin a nate ama adingin kem mai hen. Hih ganno ka puak a, nang in tua nu na muh lohna na thei hi,” a ci hi.
            </VERS>
            <VERS vnumber="24"> Tua zawh kha thum ciangin Judah tungah, “Na monu Tamar paktatin gamta hi. Tua tham loin paktatna tawh naupaii hi,” ci-in kigen hi. Judah in, “Amah pai khiatpih un; amah kihaltum hen,” a ci hi.
            </VERS>
            <VERS vnumber="25"> Amah a kipai khiatpih laitakin amah in a teekpa kiangah kam khak a, “Hih nate a nei pa tawh nau ka nei hi,” a ci hi. Tua nu in, “Ciamteh in, hong thum ing, min gelhna le khauhual le ciangkhut, hih nate kua-a’ ahi hiam?” a ci hi.
            </VERS>
            <VERS vnumber="26"> Tua ciangin Judah in tua nate thei a, “Ka tapa Shelah tawh gawm lo ka hih ciangin, tua numei, kei sangin thuman zaw hi,” a ci hi. Tua nu tawh amah lumkhawmkik nawn lo hi.
            </VERS>
            <VERS vnumber="27"> Tua nu a suah hun a tun ciangin a naubu sungah nih om hi. </VERS>
            <VERS vnumber="28"> Nausuak dingin a nat ciangin, khat in a khut dawksak hi. Naudom nu in khausan khat la-in a khut tungah khih a, “Hih pen hong pai masa,” ci pah hi. </VERS>
            <VERS vnumber="29"> Ahih hangin a khut a dawh tumkik laitakin, en in, a sanggampa hong suak khia hi. Amah in, “Nang adingin a vang nang mahmah in bawltawm!” a ci hi. Tua ahih ciangin ama min Perez kiphuak hi. </VERS>
            <VERS vnumber="30"> Tua khit ciangin a khut tunga khausan tawh a sanggampa hong suak khia a, ama min Zerah kiphuak hi.
            </VERS>
        </CHAPTER>
        <CHAPTER cnumber="39">
            <VERS vnumber="1"> Tu-in Egypt-ah Josef kipaipih suk a, tua lai-a a paipih Ishmael mite tung panin Egypt mi, inncing mangpa, Faro’ nuai-a mangpa Potifar in amah na lei hi. </VERS>
            <VERS vnumber="2"> Topa in Josef ompih a, amah nasep a zo mi khat suak hi. Amah, Egypt mi a topa’ inn sungah om a,</VERS>
            <VERS vnumber="3"> Topa in amah a ompihna le Topa in ama khut sungah a hih khempeuh a mavansakna a topa in mu hi. </VERS>
            <VERS vnumber="4"> Tua ahih ciangin Josef in ama mai-ah maipha ngahin ama na sem a, amah in a inn sung ukpa-in bawlin a neih khempeuh a uk dingin a koih hi. </VERS>
            <VERS vnumber="5"> Amah in a inn sung uk leh a neih khempeuh a ukin a bawl a kipan Topa in Josef’ hangin Egypt mipa’ innkuan thupha pia hi. Inn sung hitaleh lo sung hitaleh a neih khempeuh tungah Topa’ thupha om hi.
            </VERS>
            <VERS vnumber="6"> Tua ahih ciangin amah in a neih khempeuh Josef’ khut sungah ap hi. Josef nei khin ahih manin amau nupa sungthu lobuang thudangte lunghihmawh dingin ngaihsun lo hi. Tu-in Josef ngaihbaangin a mel hoih hi. </VERS>
            <VERS vnumber="7"> Tawlkhat khit ciangin a topa’ zi in Josef zawlmit a, “Kei tawh hong lumkhawm in,” a ci hi. </VERS>
            <VERS vnumber="8"> Ahih hangin amah in nialin a topa’ zi kiangah, “En in, kei hong nei ahih manin ka topa in inn sungah bangmah lunghihmawhna nei lo a, ama neih khempeuh ka khut sungah hong koih khin hi. </VERS>
            <VERS vnumber="9"> Hih inn sungah kei sangin amah lian zaw lo hi. Nang, ama zi na hih manin, nang lobuang kei kiang panin amah in a kep tuam bangmah om lo hi. Tua ahih ciangin bangci-in hih gitlohna lianpi bawlin Pasian’ tungah khial ding ka hi hiam?” a ci hi. </VERS>
            <VERS vnumber="10"> Amah in ni khat khit ni khat Josef a zol hangin, amah tawh lupkhop ding hitaleh omkhop ding hitaleh amah in tua nu’ thu ngai lo hi.
            </VERS>
            <VERS vnumber="11"> Ahih hangin ni khat, amah a nasep sem dingin inn sungah pai a, inn sungah inn sung mite khat zong a om loh laitakin, </VERS>
            <VERS vnumber="12"> tua nu in a puan-in amah man a, “Kei tawh hong lumkhawm hoh in,” a ci hi. Ahih hangin amah in tua nu’ khut sungah a puan nusia-in tai-in tua inn panin a pai khia hi. </VERS>
            <VERS vnumber="13"> Tua nu in, amah in a khut sungah puan nusia-in inn panin a tai khiatna a muh ciangin, </VERS>
            <VERS vnumber="14"> ama inn sung mite samin amaute kiangah, “En un, amah in eite hong no dingin Hebru mi khat eite’ lakah hong paipih hi. Kei tawh a lumkhawm dingin amah hong sungtang a, nakpitakin kei ka kiko hi. </VERS>
            <VERS vnumber="15"> Ka aw sangsakin ka kikona a zak ciangin amah in ka kiangah a puan nusia a, tai-in inn panin pai khia hi,” a ci hi.
            </VERS>
            <VERS vnumber="16"> Tua ciangin Josef’ topa inn-ah hong ciah mateng amah in a kiangah a puan koih hi. </VERS>
            <VERS vnumber="17"> Tua nu in ama kiangah tua thu mah gen a, “Kote kiang a nong paipih Hebru mi nasem pa keimah a no dingin hong sungtang hi. </VERS>
            <VERS vnumber="18"> Ahih hangin ka aw sangsakin ka kiko phetin amah in a puan kei kiangah nusia-in inn panin tai khia hi,” a ci hi.
            </VERS>
            <VERS vnumber="19"> “Na nasem pa in kei hong bawlna dan hih bang hi,” ci-in a zi in ama kiang a a genna a topa in a zak ciangin heh mahmah hi. </VERS>
            <VERS vnumber="20"> Josef’ topa in amah manin kumpipa’ thongkiate a kikhumna thong sungah amah koih a, tua thong sungah amah om hi. </VERS>
            <VERS vnumber="21"> Ahih hangin Topa in Josef ompihin ama tungah itna kip lak a, thong ukpa’ muhna-ah maipha a pia hi.</VERS>
            <VERS vnumber="22"> Thong ukpa in thong sunga thongkia khempeuh Josef’ et dingin ap a, tua lai-a a kisem khempeuh ama sepsa vive ahi hi. </VERS>
            <VERS vnumber="23"> Topa in amah ompih ahih manin Josef’ etna nuaia om peuhmah thong ukpa in donnawn lo hi. Ama hih peuhmah Topa in daupaisak hi.
            </VERS>
        </CHAPTER>
        <CHAPTER cnumber="40">
            <VERS vnumber="1"> Tua zawh tawlkhat khit ciangin, Egypt kumpipa’ anpiapa le a anhuanpa in Egypt kumpipa ahi amau’ topa hehsak uh hi. </VERS>
            <VERS vnumber="2"> Anpia pipa le anhuan pipa ahi, ama nuai-a mangte nih tungah Faro heh a, </VERS>
            <VERS vnumber="3"> Josef a kikhumna thong sung, inncing mangpa’ inn sungah amah in amaute a koih hi. </VERS>
            <VERS vnumber="4"> Inncing mangpa in amaute Josef kemsak a, amah in amaute’ na sem hi. Kikhumna sungah amaute tawlkhat om uh hi.
            </VERS>
            <VERS vnumber="5"> Zan khat amau tegel in mang man uh hi. Thong sunga a om anpiapa le anhuanpa, amau’ mang a tuam tuak, a mang khiatna zong a tuam tuak mah ahi hi. </VERS>
            <VERS vnumber="6"> Zingsang ciangin amaute kiangah Josef pai-in amaute a muh ciangin, amaute na lungkham uh hi. </VERS>
            <VERS vnumber="7"> Tua ahih ciangin a topa’ inn sunga amah tawh a kikhumin a om Faro’ nuai-a mangte amah in dong a, “Bang hangin tuni-in maimial na hi uh hiam?” a ci hi.
            </VERS>
            <VERS vnumber="8"> Amaute in ama kiangah, “Mang ka man uh a, tuate a khia thei ding om lo hi,” na ci uh hi. Josef in amaute kiangah, “Mang khiat theihnate Pasian’ hong piak hi lo ahi hiam? Kei kiangah hong gen un, hong thum ing,” a ci hi.
            </VERS>
            <VERS vnumber="9"> Tua ahih ciangin anpia pipa in Josef kiangah a mang gen a, “Ka mangin ka mai-ah leenggui khat om a, </VERS>
            <VERS vnumber="10"> tua leenggui tungah hiang thum om hi. A sel phetin pak khia pah a, a bomte leenggah suakin min pah hi. </VERS>
            <VERS vnumber="11"> Ka khut sungah Faro’ hai ka tawi hi. Keimah in leenggah loin Faro’ hai sungah ka suk a, Faro’ khut tungah a hai ka pia hi,” a ci hi.
            </VERS>
            <VERS vnumber="12"> Tua ciangin Josef in ama kiangah, “A khiatna hih bang ahi hi. Hiang thumte, ni thum ahi hi. </VERS>
            <VERS vnumber="13"> Ni thum sungin Faro in nang hong khah dinga, na za-ah nang hong koihkik ding hi. Ama anpiapa na hih lai-a mah bangin ama khut tungah Faro’ hai na pia ding hi. </VERS>
            <VERS vnumber="14"> Ahih hangin kei hong phawk in. Nang tungah thu hong hoih ciangin kei tungah hehpihna hong bawl in, kong thum hi. Faro’ tungah kei’ thu genin, hih inn panin kei hong la khia in. </VERS>
            <VERS vnumber="15"> Bang hang hiam cih leh Hebru mite’ gam panin kei hong kigu khia a, hih lai-ah zong amaute in thong mial sungah kei hong koih nadingin bangmah ka gamta kei hi,” a ci hi.
            </VERS>
            <VERS vnumber="16"> Anhuan pipa in a khiatna a hoihlam hi, ci-in a muh ciangin, amah in Josef kiangah, “Kei zong mang khat ka man hi: Ka lu tungah mohlawh thum om a, </VERS>
            <VERS vnumber="17"> a lawh tungnung pen sungah an huansa namkim Faro adingin om hi. Ahih hangin ka lu tunga lawh sung panin vasate in ne uh hi,” a ci hi.
            </VERS>
            <VERS vnumber="18"> Josef in dawngin, “A khiatna hih bang ahi hi: Lawh thumte, ni thum ahi hi. </VERS>
            <VERS vnumber="19"> Ni thum sungin Faro in nang hong la khia-in na lu hong tan dinga, sing tung khatah nang hong khai ding hi. Vasate in na sa ne ding uh hi,” a ci hi.
            </VERS>
            <VERS vnumber="20"> A ni thum ni, Faro’ suah ni hunin, amah in a nasemte khempeuh adingin pawi khat kham a, anpia pipa le anhuan pipa la khia hi. </VERS>
            <VERS vnumber="21"> Amah in anpia pipa an piak nasepah koihkik a, amah in Faro’ khut sungah a hai pia hi. </VERS>
            <VERS vnumber="22"> Ahih hangin Josef’ khiat mah bangin anhuan pipa a khailum hi. </VERS>
            <VERS vnumber="23"> Ahi zongin anpia pipa in Josef phawk nawn lo a, amah mangngilh ta hi.</VERS>
        </CHAPTER>
        <CHAPTER cnumber="42">
            <VERS vnumber="1"> Egypt-ah an a omna thu Jakob in a theih ciangin a tate kiangah, “Bang hangin khatlekhat ki-enen mawk na hi uh hiam? </VERS>
            <VERS vnumber="2"> Egypt-ah an om hi, ci-in ka za hi. Eite si loin i nuntak nadingin paisuk unla, ei ading an va lei un,” a ci hi.</VERS>
            <VERS vnumber="3"> Tua ahih ciangin Egypt-ah an lei dingin Josef’ sanggamte sawm paisuk uh hi. </VERS>
            <VERS vnumber="4"> Ahih hangin Jakob in Josef’ sanggampa Benjamin, a sanggamte tawh paisak lo hi. Bang hang hiam cih leh ama tungah siatna tung kha ding, ci-in lau hi.
            </VERS>
            <VERS vnumber="5"> Kanaan gam sungah kial tung ahih manin a hong pai dangte tawh Israel’ tapate an lei dingin hong paikhawm uh hi.
            </VERS>
            <VERS vnumber="6"> Tu-in Josef pen tua gam a ukpa hi a, gammi khempeuh tungah an a zuakpa amah ahi hi. Josef’ sanggamte hong pai-in, a maitang uh leilam ngatin ama mai-ah hong kun uh hi. </VERS>
            <VERS vnumber="7"> Josef in a sanggamte a muh ciangin thei a, ahih hangin amah in midang bangin bawlin amaute tungah khauh pau hi. “Koi pan a hong pai na hi uh hiam?” a ci hi. Amaute in, “An lei dingin Kanaan gam panin hong pai hi ung,” ci uh hi.
            </VERS>
            <VERS vnumber="8"> Josef in a sanggamte thei a, ahih hangin a sanggamte in amah thei lo uh hi. </VERS>
            <VERS vnumber="9"> Josef in a mangin amaute a mat khitna a phawk hi. Amah in amaute kiangah, “Note, thukan na hi uh a, hih gam thaneemna a en dingin hong pai na hi uh hi,” a ci hi.
            </VERS>
            <VERS vnumber="10"> Amaute in Josef kiangah, “Hi lo hi, topa aw; an lei dingin na nasemte a hong pai hi ung. </VERS>
            <VERS vnumber="11"> Kote khempeuh mi khat’ ta ka hi uh hi. Kote, a thutak ka hi uh a, na nasemte thukan hi lo uh hi,” a ci uh hi.
            </VERS>
            <VERS vnumber="12"> Amah in amaute kiangah, “Hi lo hi, hih gam ginat lohna a en dingin hong pai na hi uh hi,” a ci hi.
            </VERS>
            <VERS vnumber="13"> Amaute in, “Ko, nangma nasemte, sanggam pasal sawm le nih ka hi uh a, Kanaan gam sungah mi khat’ ta ka hi uh hi. A moi pen tu laitakin ka pa uh tawh om a, khat pen om nawn lo hi,” a ci uh hi.
            </VERS>
            <VERS vnumber="14"> Ahih hangin Josef in amaute kiangah, “Note’ tunga kong gen bangin a man mah ahi hi. Note, thukan na hi uh hi. </VERS>
            <VERS vnumber="15"> Hih thu tawh note hong kithei ding hi: Faro a nungta ahih mah bangin na sanggam moi pen uh hih lai-ah hong pai kei leh hih lai mun panin note na pai khia thei nawn kei ding uh hi. </VERS>
            <VERS vnumber="16"> Note’ sungah thuman om hiam, ci-in a kimuh nading, na thugente uh a kitel nadingin note thong sungah na om laitakun note khat kisawl unla, na sanggampa uh hong paipihsak un. Tua ahih kei leh Faro a nungta ahih mah bangin note, thukan na hi taktak uh hi,” a ci hi. </VERS>
            <VERS vnumber="17"> Amah in thong sungah ni thum sung amaute a koih hi.
            </VERS>
            <VERS vnumber="18"> A ni thum ni-in Josef in amaute kiangah, “Keimah in Pasian zahtak ka hih manin hih bangin gamta un. Tua hileh na nungta ding uh hi. </VERS>
            <VERS vnumber="19"> Note, thuman mi na hih uhleh thong sungah na sanggamte uh khat omsak lai unla, a dangte pai-in na innkuan uh a gilkialte adingin an pua unla, </VERS>
            <VERS vnumber="20"> na sanggam moi pen uh kei kiangah hong paipih un. Tua ciangin na kam gente uh kitel dinga, note na si kei ding uh hi,” a ci hi. Amaute tua bangmahin gamta uh hi. </VERS>
            <VERS vnumber="21"> Tua ciangin amaute khatlekhat in, “A taktakin i sanggampa tawh kisai-in eite i mawh hi. Amah in eite kiangah hong thum napi-in eite in a thu i ngaih loh ciangin amah a lungkhamna i mu hi. Tua thu hangin hih bang lungkhamna eite tungah hong tung hi,” kici uh hi.
            </VERS>
            <VERS vnumber="22"> Reuben in amaute dawng a, “Tangvalpa tungah khial kei un, ci-in note tungah hong gen hi lo ka hi hiam? Ahih hangin ka thu nong mang kei uh hi. Tua ahih ciangin tu-in ama sihna thaman eite’ tungah hong tung ahi hi,” a ci hi.</VERS>
            <VERS vnumber="23"> Amaute’ kikalah kamphen khat om ahih manin Josef in amau’ paute a tellam amaute in thei lo uh hi. </VERS>
            <VERS vnumber="24"> Tua ciangin amaute’ kiang panin Josef kihei-in a kap sim hi. Tua ciangin amaute kiangah hong paikikin amaute hopih hi. Amah in amau’ kiang panin Simeon la-in amau’ muhna-ah amah a hen hi.
            </VERS>
            <VERS vnumber="25"> Amau’ ipte antang tawh dipsakin, a van sung uhah amau’ sum ciat koihkikin, lampi-a a nek ding uh an a piak nading Josef in thu a pia hi. Tua bangmahin amau adingin kihihsak hi. </VERS>
            <VERS vnumber="26"> Tua ciangin amaute in a late uh antang suanin a pai khia uh hi. </VERS>
            <VERS vnumber="27"> Amaute khat in a giahna panun a la gan-an pia dingin a van a suah leh, a van gongah a sum mu hi. </VERS>
            <VERS vnumber="28"> Amah in a sanggamte kiangah, “Ka sum kikoihkik hi. Hih lai-ah ka van gongah na om!” a ci hi. Hih thu hangin amaute lungsi uh a, liingin amaute khatlekhat ki-en uh a, “Pasian in eite hih bangin hong bawl a bangci thu ahi hiam?” a ci uh hi.
            </VERS>
            <VERS vnumber="29"> Kanaan gamah a pa uh Jakob kiang a tun uh ciangin, amaute’ tunga thupiang khempeuh gen uh a, </VERS>
            <VERS vnumber="30"> “Mipa, tua gam topa kote’ tungah hong khauh pau-in, tua gam thukanin kote hong ngaihsun hi. </VERS>
            <VERS vnumber="31"> Ahih hangin kote in ama kiangah, ‘Kote thuman mi ka hi uh a, kote thukan ka hi kei uh hi. </VERS>
            <VERS vnumber="32"> Kote pen ka pa uh’ tapa, sanggam pasal sawm le nih ka hi uh hi. Khat pen om nawn lo a, tu laitakin a moi pen Kanaan gamah ka pa uh tawh om hi,’ ka ci uh hi. </VERS>
            <VERS vnumber="33"> Tua ciangin tua gam topa in kote kiangah, ‘Note thuman mi na hihna uh hih tawh ka thei ding hi: Na sanggamte uh khat kei kiangah nusia unla, na innkuan gilkialte adingin antang la unla, ciahkik un. </VERS>
            <VERS vnumber="34"> Na sanggam moi pen uh kei kiangah hong paipih un. Tua hileh note thukan hi loin thuman mi na hihna uh ka thei dinga, note kiangah na sanggampa uh hong khahin, hih gam sungah omin na na sem thei ding uh hi,’ hong ci hi,” ci-in a gen uh hi.
            </VERS>
            <VERS vnumber="35"> Amau’ vante a suah ciangun, a milip-un a sumte uh a van sung ciat uhah na om hi. Amaute le a pa un amaute’ sum kihente a muh uh ciangin, lungkham uh hi. </VERS>
            <VERS vnumber="36"> A pa uh Jakob in amaute kiangah, “Ka tate tawh kei nong kikhensak zo uh hi: Josef om nawn lo, Simeon om nawn lo, tu-in note in Benjamin na la ding uh hi. Hihte khempeuh kei’ tungah hong tung khin hi,” a ci hi.
            </VERS>
            <VERS vnumber="37"> Tua ciangin Reuben in a pa kiangah, “Na kiangah amah kong paipihkik kei leh ka tapa nihte that in. Kei hong ap in, nang kiangah amah kong ciahpihkik ding hi,” a ci hi.
            </VERS>
            <VERS vnumber="38"> Ahih hangin amah in, “A sanggampa si a, amah bek om ahih manin ka tapa in note hong zuisuk lo ding hi. Note’ pai nading na khualzinna uhah ama tungah siatna tung kha zenzen leh, khangham khit nungin dahlua-in ka si ding hi,” a ci hi.
            </VERS>
        </CHAPTER>
        <CHAPTER cnumber="43">
            <VERS vnumber="1"> Tu-in gam sungah kialpi hong nasia semsem hi. </VERS>
            <VERS vnumber="2"> Egypt gam panin a puak uh antang amaute in a gaih khit uh ciangin, a pa un amaute kiangah, “Paikik unla, eite ading an tawmkhat va lei un,” a ci hi.
            </VERS>
            <VERS vnumber="3"> Ahih hangin Judah in ama kiangah, “Mipa in thupi takin kote hong hilh khol a, ‘Na sanggampa uh tawh nong ton kei uhleh ka mai na mu kei ding uh hi,’ hong ci hi. </VERS>
            <VERS vnumber="4"> Ka sanggampa uh hong zuisak lecin kote paisukin nang ading an ka va lei ding uh hi. </VERS>
            <VERS vnumber="5"> Ahih hangin amah nong zuihsak kei leh kote ka paisuk kei ding uh hi. Bang hang hiam cih leh mipa in kote kiangah, ‘Na sanggampa uh tawh nong ton kei uhleh ka mai na mu kei ding uh hi,’ hong ci hi,” a ci hi.
            </VERS>
            <VERS vnumber="6"> Israel in, “Mipa kiangah sanggam dang khat nei ung, ci-in genin bang hangin kei hong hici bawlsiat na hi uh hiam?” a ci hi.
            </VERS>
            <VERS vnumber="7"> Amaute in dawngin, “Mipa in kote’ thu le ka sanggamte uh thu limtakin hong dong a, ‘Na pa uh a nungta lai hiam? Sanggam dang na nei uh hiam?’ hong ci hi. Hong dotnate ka dawnna-un ama kiangah a gen ka hi uh hi. ‘Na sanggampa uh hong tonpih suk un,’ amah in hong cih ding lam kote in bangci theih kholh ding ka hi uh hiam?” a ci uh hi.
            </VERS>
            <VERS vnumber="8"> Judah in a pa Israel kiangah, “Tangvalpa hong zuisak in; nang le kote le i tate si loin i nuntak theih nadingin kote ka va pai ding uh hi. </VERS>
            <VERS vnumber="9"> Kei pen ama adingin a kikham ka hi dinga, kei’ khut sung panin amah nong kal ding hi. Keimah in nang kiangah amah hong ciahpihkik loin na mai-ah kong koihkik kei leh, tua mawhna kei hong thuaksak tawntung in. </VERS>
            <VERS vnumber="10"> Bang hang hiam cih leh zekai lo hi lehang tu-in nihvei i tungkik khinta ding hi,” a ci hi.
            </VERS>
            <VERS vnumber="11"> Tua ciangin a pa uh Israel in amaute kiangah, “A tuaci bang ding ahihleh hih bangin gamta un: Gam sunga singgah limci pente pua unla, mipa’ tungah letsongin lingsi tawm, khuaizu tawm, singnai, myrrh paknamtui, pistakhio gah le almond gahte puak suk un. </VERS>
            <VERS vnumber="12"> Na sum uh a zah nih pua un. Na van gong uhah a kikoihkik sumte puakik un, a kikhial hi kha ding hi. </VERS>
            <VERS vnumber="13"> Na sanggampa uh zong samin ding unla, mipa kiangah paikik un. </VERS>
            <VERS vnumber="14"> Amah in na sanggampa uh le Benjamin hong ciahsakkik theih nadingin Vanglian Pasian in mipa’ mai-ah note hehpihna hong pia tahen. Ka tate tawh ka kikhen leh a kikhen ka hi ding hi,” a ci hi.
            </VERS>
            <VERS vnumber="15"> Tua ahih ciangin amaute in letsong la-in, sum a zah nih pua-in, Benjamin zong tonpih uh hi. Amaute dingin Egypt-ah paisuk uh a, Josef’ mai-ah a ding uh hi. </VERS>
            <VERS vnumber="16"> Josef in amaute tawh Benjamin a muh ciangin, amah in a inn sung nasem pa’ kiangah, “Mite inn sungah paipih inla, gan khat go-in bawl in. Bang hang hiam cih leh hih mite in sun ciangin kei tawh an ne ding uh hi,” a ci hi. </VERS>
            <VERS vnumber="17"> Josef’ sawl bangin mipa in sem a, Josef’ inn-ah mite paipih hi. </VERS>
            <VERS vnumber="18"> Josef’ inn-ah kipaipih ahih manin lau uh a, amaute in, “Eite sila-in hong bawlin i late a mat theih nading, eite’ tungah thu hong zongin eite hong hih theih nadingin, a masa lai-a i van sunga sum kikoihte’ hangin eite hong kipaipih hi,” a ci uh hi. </VERS>
            <VERS vnumber="19"> Tua ahih ciangin Josef’ inn sung nasem pa’ kiangah amaute paito uh a, inn kongkhak ah amah tawh kiho-in, </VERS>
            <VERS vnumber="20"> “Aw, topa aw, an lei dingin khatvei kong pai uh hi. </VERS>
            <VERS vnumber="21"> Ka giahna mun uh ka tun uh ciangin ka vante uh ka hong uh a, ka sumte uh a cingin ka van sung ciat uhah na omkik hi. Tua ahih ciangin kote in tua sumte kong puakik uh a, </VERS>
            <VERS vnumber="22"> an lei nadingin sum dang zong kong pua thuah uh hi. Ka van sung uhah kua in sum koih ahi hiam ka thei kei uh hi,” a ci uh hi.
            </VERS>
            <VERS vnumber="23"> Amah in dawng a, “Nuam takin om unla lau kei un. Na Pasian uh, note’ pa’ Pasian in note adingin na van sung uhah sum koih hi ding hi. Keimah in note’ sum a cingin ka ngah khin hi,” a ci hi. Tua ciangin amah in amaute’ kiangah Simeon pai khiatpih hi.
            </VERS>
            <VERS vnumber="24"> Mipa in Josef’ inn-ah amaute paipihin, amaute tui pia-in, amaute in a khe uh sil khinin, amah in amaute’ late gan-an a piak khit ciangin, </VERS>
            <VERS vnumber="25"> amaute in tua lai-ah Josef tawh an ne ding uh ci-in za uh ahih manin sunin Josef hong pai ciangin a piak ding uh letsong bawl khol uh hi. </VERS>
            <VERS vnumber="26"> Inn-ah Josef hong pai ciangin amau’ puak letsongte inn sung ama kiangah paipih uh a, ama mai leilakah kun uh hi. </VERS>
            <VERS vnumber="27"> Amah in amau’ omzia dong a, “Na gen uh puteek, na pa uh a dam hiam? Amah a nungta lai hiam?” a ci hi.
            </VERS>
            <VERS vnumber="28"> Amaute in, “Nangma nasem ka pa uh dam hi. Amah nungta lai hi,” a ci uh hi. Amaute in a lu uh kun uh a, zahtakna a bawl uh hi.
            </VERS>
            <VERS vnumber="29"> Amah khuadak to a, a nu’ tapa Benjamin mu a, “Hih pa, kei kiang a nong gen uh na sanggam moi pen uh ahi hiam? Pasian in nang hong hehpih hen, ka ta!” a ci hi. </VERS>
            <VERS vnumber="30"> Tua ciangin a lungsimah a sanggampa ngai lua ahih manin Josef manlangin pai khia a, a kah nading mun a zong hi. Amah a inndei sungah pai-in tua lai-ah va kap sim hi. </VERS>
            <VERS vnumber="31"> Tua ciangin amah in a mai phiatin hong pai khia hi. Amah ki-ip tawmin, “An hong pia un,” a ci hi. </VERS>
            <VERS vnumber="32"> Amaute in Josef amah guakin nesakin, amaute a tuam mahin nesak a, amah tawh a ne Egypt mite in a tuam mahin ne uh hi. Bang hang hiam cih leh Egypt mite in Hebru mite tawh an nekhawm lo uh hi. Tua banga nekkhawm ding pen Egypt mite adingin a kihhuai ahi hi. </VERS>
            <VERS vnumber="33"> Ama mai-ah amaute a suakmasa a suah hun tawh kizui le a moi pen a khangnona tawh kizui-in tu uh hi. Lamdangsakna tawh amaute khatlekhat ki-en uh hi. </VERS>
            <VERS vnumber="34"> Josef’ sabuai tung panin amau’ tanh ciat kipia-in, ahih hangin Benjamin’ tanh pen amaute-a’ zah nga pha hi. Tua ahih ciangin amaute in an ne tui dawnin amah tawh lungdam uh hi.
            </VERS>
        </CHAPTER>
        <CHAPTER cnumber="44">
            <VERS vnumber="1"> Tua ciangin amah in a inn sung nasem pa thu pia a, “Hih mite’ van sungah amau’ puak zawh zahzah an guang inla, amau’ sum ciat a van gong ciat uhah koih in. </VERS>
            <VERS vnumber="2"> Ka ngun hai pen an lei nadinga a sum tawh a moi pen’ van gongah koihsak in,” a ci hi. Amah in Josef’ gen bangin a hih hi. </VERS>
            <VERS vnumber="3"> Zingsang khuavak phetin a late uh tawh mite kisawlkhia hi. </VERS>
            <VERS vnumber="4"> Amaute a pai khit, ahih hangin khuapi panin a nai lai-in, Josef in ama inn sung nasem pa kiangah, “Kithawi inla, mite va delh in. Amaute na phak ciangin amaute kiangah, ‘Bang hangin a hoih pen a sia tawh hong thuk na hi uh hiam? Bang hangin ka topa’ ngun hai gu na hi uh hiam? </VERS>
            <VERS vnumber="5"> Ka topa in hih hai sung panin dawnin, hih tawh amah in thu thei hi lo ahi hiam? Hih bangin na gamtat manun na khial uh hi,’ va ci in,” a ci hi.
            </VERS>
            <VERS vnumber="6"> Amah in amaute a phak ciangin amaute kiangah hih thute a gen hi. </VERS>
            <VERS vnumber="7"> Amaute in ama kiangah, “Bang hangin ka topa in thu hih bang hong gen na hi hiam? Na nasemte, tua banga gamta ding hi dek peuhmah lo hi. </VERS>
            <VERS vnumber="8"> En in, ka van gong uha ka muh uh sumte, Kanaan gam panin nang kiangah kong puakkik uh hi. Tua ahih teh na topa’ inn panin ngun hitaleh kham hitaleh bangci guk ding ka hi uh hiam? </VERS>
            <VERS vnumber="9"> Na nasemte’ sung pan tua hai a kimuhna penpen kithat hen; kote zong ka topa’ sila ka hi ding uh hi,” a ci uh hi.
            </VERS>
            <VERS vnumber="10"> Amah in, “Na cih bang uh hi tahen: A kimuhna penpen pa ka sila hi dinga, no adang teng mawh na baang kei ding uh hi,” a ci hi. </VERS>
            <VERS vnumber="11"> Tua ciangin a milipin a van uh leilakah ngasuk uh a, a milipin a van uh suah hi. </VERS>
            <VERS vnumber="12"> Amah in zong a, a ham pen panin kipanin a moi pen tawh tawp a, Benjamin’ van sungah a hai kimu hi. </VERS>
            <VERS vnumber="13"> Tua ciangin amaute in a puan uh balkekin, a late uh a van suan ciatin, khuapi-ah hong kilehkik uh hi.
            </VERS>
            <VERS vnumber="14"> Judah le a sanggamte, Josef’ inn-ah a tun ciangin, amah tua lai mahah na omlai hi. Ama mai leilakah amaute kun uh hi. </VERS>
            <VERS vnumber="15"> Josef in amaute kiangah, “Note’ gamtatna a bangci gamtat ahi hiam? Kei bang ahi mi in thu ka theihna thei lo na hi uh hiam?” a ci hi.
            </VERS>
            <VERS vnumber="16"> Judah in, “Ka topa tungah hong bangci gen ding ka hi uh hiam? Bang thu gen ding ka hi uh hiam? Tua ahih kei leh ko bangci kiphel theih ding ka hi uh hiam? Pasian in na nasemte’ mawhna mu khia hi. En in, kote le hai a kimuhna pa zong, ka topa’ sila ka hi uh hi,” a ci hi.
            </VERS>
            <VERS vnumber="17"> Ahih hangin amah in, “Tua bangin hi dek lo ding hi. Hai a kimuhna mipa bek ka sila hi ding hi. No a dangte ahihleh, na pa’ kiang uhah nuamtakin ciah un,” a ci hi.
            </VERS>
            <VERS vnumber="18"> Tua ciangin ama kiangah Judah hong paito-in, “Ka topa aw, hong thum ing. Na nasem pa, nang tungah kam khat thu hong gensak inla, na nasem pa tungah na hehna hong sosak kei in. Bang hang hiam cih leh nang pen Faro mahmah tawh a kibang na hi hi. </VERS>
            <VERS vnumber="19"> Ka topa in a nasemte nong dong a, ‘Pa hitaleh sanggam pasal dang hitaleh na nei uh hiam?’ nong ci hi. </VERS>
            <VERS vnumber="20"> Kote in ka topa uh kiangah, ‘Kote in a teek pa khat le a teek zawhin a neih sanggam pasal moi lai khat ka nei uh hi. Ama sanggampa si a, a nu’ tate sung pan amah bek omlai hi. A pa in amah it mahmah hi,’ kong ci uh hi. </VERS>
            <VERS vnumber="21"> Tua ciangin nangmah in na nasemte kiangah, ‘Ka mit tawh amah ka muh theih nadingin kei kiangah amah hong tonpih suk un,’ nong ci hi. </VERS>
            <VERS vnumber="22"> Kote in ka topa uh kiangah, ‘Tangvalpa in a pa nusia thei lo ding hi. Bang hang hiam cih leh a pa nusia leh a pa si ding hi,’ kong ci uh hi. </VERS>
            <VERS vnumber="23"> Tua ciangin nangmah in na nasemte kiangah, ‘Note tawh na sanggam uh a moi pen hong paisuk khop kei leh ka mai nong mu nawn kei ding uh hi,’ nong ci hi.
            </VERS>
            <VERS vnumber="24"> “Tua ahih ciangin na nasem ka pa uh kiangah ka ciahkik uh ciangin ka topa’ thugente ama kiangah ka gen uh hi. </VERS>
            <VERS vnumber="25"> Ka pa un, ‘Paikikin eite ading an tawm va lei un,’ hong cih ciangin </VERS>
            <VERS vnumber="26"> kote in, ‘Ka paisuk kei ding uh hi. Ka sanggam moi pen uh ko tawh hong paikhawm leh ka paisuk bek ding uh hi. Bang hang hiam cih leh ka sanggam moi pen uh ko tawh hong pai kei leh mipa’ mai ka mu kei ding uh hi,’ ka ci uh hi. </VERS>
            <VERS vnumber="27"> Tua ciangin na nasem ka pa un kote kiangah, ‘Ka zi in kei tawh tapa nih a neih na thei uh hi. </VERS>
            <VERS vnumber="28"> Khat in kei hong nusia khin a, amah kibalzan khin taktak hi, ka ci hi. Tua hun a kipan amah ka mu nawn kei hi. </VERS>
            <VERS vnumber="29"> Hih a khat zong kei kiang panin na lak uh a, ama tungah siatna a tun leh, dahna tawh ka sam kangte Leinuai-ah na paipih suk ding uh hi,’ hong ci hi.
            </VERS>
            <VERS vnumber="30"> “Tua ahih ciangin tu-in, na nasem ka pa uh kiangah ka ciah uh ciangin, tangvalpa kote tawh hong ciah kei leh, ama lungsim khempeuh tangvalpa’ tungah om ahih manin, </VERS>
            <VERS vnumber="31"> kote tawh tangvalpa a ciah lohna a muh ciangin amah si ding hi. Na nasemte in na nasem ka pa uh’ sam kangte dahna tawh Leinuai-ah ka paipih ding uh hi. </VERS>
            <VERS vnumber="32"> Bang hang hiam cih leh na nasem keimah pen tangvalpa adingin ka pa’ tungah a kikham ka hi a, ‘Nang kiangah amah kong ciahpihkik kei leh tua mawhsakna nangma muhna-ah ka nuntak tawntungin ka thuak ding hi,’ ka ci hi. </VERS>
            <VERS vnumber="33"> Tua ahih ciangin tu-in kong thum hi. Ka topa’ sila dingin tangvalpa’ tangin na nasem pa hong omsak inla, a sanggamte tawh tangvalpa ciahkiksak in. </VERS>
            <VERS vnumber="34"> Bang hang hiam cih leh tangvalpa kei tawh hong ton kei leh ka pa kiangah bangci ciahkik thei ding ka hi hiam? Ka pa’ tungah a tung ding siatna ka thuakzo kei ding hi,” a ci hi.</VERS>
        </CHAPTER>
        <CHAPTER cnumber="45">
            <VERS vnumber="1"> Tua ciangin ama kiang a dingte khempeuh’ mai-ah Josef ki-ip zo nawn lo a, “Ka kiang panin mi khempeuh pai khia un,” ci-in a kiko hi. Tua ahih manin Josef a sanggamte tungah amah a kipulak ciangin kuamah dang om lo hi. </VERS>
            <VERS vnumber="2"> Amah a gingin kap khia ahih manin Egypt mite in za a, Faro’ innkuante in zong za uh hi. </VERS>
            <VERS vnumber="3"> Josef in a sanggamte kiangah, “Kei, Josef ka hi hi. I pa a nungta lai hiam?” a ci hi. Ahih hangin a sanggamte maizum uh ahih manin amah dawng thei lo uh hi. </VERS>
            <VERS vnumber="4"> Tua ahih ciangin Josef in a sanggamte kiangah, “Ka nai-ah hong pai un, hong thum ing,” a ci hi. Amaute a nai-ah hong pai uh hi. Amah in, “Kei pen Egypt-ah nong zuak uh na sanggampa uh Josef ka hi hi. </VERS>
            <VERS vnumber="5"> Hih lai-ah kei nong zuak manun tu-in lungkham kei un. Nomau tungah kiheh tawm kei un. Bang hang hiam cih leh nuntakna a hu dingin note’ mai-ah Pasian in kei hong sawl hi. </VERS>
            <VERS vnumber="6"> Bang hang hiam cih leh gam sungah kum nih sung kialpi tung zo hi. Lo khawh loh, an lak loh ding kum nga omlai hi. </VERS>
            <VERS vnumber="7"> Note adingin leitungah a omlai mi a hingsak ding le note adingin a suakta mi tampi a kem dingin note’ mai-ah Pasian in kei hong sawl hi. </VERS>
            <VERS vnumber="8"> Tua ahih ciangin hih lai-ah a hong sawl mi pen note na hi kei uh a, Pasian ahi hi. Amah in Faro’ khutnuai-ah a ulian penin kei hong bawlin, ama inn sung khempeuh’ topa le Egypt gam khempeuh a ukpa-in kei hong bawlkhin hi.
            </VERS>
            <VERS vnumber="9"> “Manlangin i pa kiangah va ciahto unla ama kiangah, ‘Na tapa Josef in hih bangin ci hi: Pasian in Egypt gam khempeuh’ topa-in kei hong bawl khin hi. Ka kiangah hong paisuk hen, zekai kei hen. </VERS>
            <VERS vnumber="10"> Goshen leitangah na teeng dinga, nang le na tate’ tate le na tuuhonte le na bawnghonte le na neih khempeuh tawh, nang pen kei tawh a kinai-in na om ding hi. </VERS>
            <VERS vnumber="11"> Hong tung ding kialpi kum nga omlai ahih manin tua lai-ah nang kong vak ding hi. Tua hi kei leh nang le na innkuanpihte le na neih khempeuh in zawnna na ngah ding uh hi, ci hi,’ va ci un.
            </VERS>
            <VERS vnumber="12"> “Note’ kiang a thu hong gen pen keima kam ahihna tu-in note’ mitin nong mu uh a, ka sanggampa Benjamin’ mit in zong hong mu hi. </VERS>
            <VERS vnumber="13"> Egypt-ah keima liatna khempeuh le note’ muhsa khempeuh, i pa’ kiangah na gen ding uh hi. Manlang unla, hih lai-ah i pa hong paisukpih un,” a ci hi.
            </VERS>
            <VERS vnumber="14"> Tua ciangin a sanggampa Benjamin ngawng kawi-in a kap hi. Benjamin in zong amah ngawng kawi-in a kap hi. </VERS>
            <VERS vnumber="15"> Tua ciangin a kah kawmin a sanggamte khempeuh ngawng kawi-in a nam hi. Tua khit ciangin a sanggamte in amah hopih uh hi.
            </VERS>
            <VERS vnumber="16"> “Josef’ sanggamte hong pai,” cihna thu Faro’ inn sungah a kizak ciangin, tua thu in Faro le a nasemte lungdamsak mahmah hi. </VERS>
            <VERS vnumber="17"> Faro in Josef kiangah, “Na sanggamte kiangah, ‘Hih bangin gamta un: Na ganhingte uh van suan unla, Kanaan gamah ciahkik un. </VERS>
            <VERS vnumber="18"> I pa le na innkuanpihte uh va la unla, kei kiangah hong pai un. Egypt gam a hoih pen mun note kong pia dinga, note in gam hoih sunga piangte na ne ding uh hi,’ ci in. </VERS>
            <VERS vnumber="19"> Amaute zong thu pia inla, ‘Hih bangin gamta un: Na tate le na zite uh adingin Egypt panin leeng la unla, i pa hong paipih un. </VERS>
            <VERS vnumber="20"> Egypt gam khempeuh a hoih penna nomau-a’ ahih ciangin na vante uh ngaihsutin nei kei un,’ ci in,” a ci hi.
            </VERS>
            <VERS vnumber="21"> Israel’ tapate tua bangmahin gamta uh hi. Josef in Faro’ thupiak mah bangin amaute leeng pia a, lampi-a a nek ding uh an zong a pia hi. </VERS>
            <VERS vnumber="22"> Amah in amaute khempeuh tungah puan hoih silh khat ciat a pia hi. Ahih hangin Benjamin’ tungah ngun shekel zathum le puan hoih silh nga a pia hi. </VERS>
            <VERS vnumber="23"> Amah in a pa kiangah a nuai-ate a khak hi: Egypt na hoihte a pua la sawm; antang, anlum le lampi-a a pa’ nek ding an a pua lapi sawm a puak hi. </VERS>
            <VERS vnumber="24"> Tua ciangin amah in a sanggamte sawl khia a, amaute a pai khiat ciangin amah in amaute kiangah, “Lampi-ah kitawng kei un,” a ci hi.
            </VERS>
            <VERS vnumber="25"> Tua ahih ciangin amaute Egypt panin paito uh a, a pa uh Jakob kiang Kanaan gamah ciah uh hi. </VERS>
            <VERS vnumber="26"> Amaute in ama kiangah, “Josef nungta lai a, amah pen Egypt gam khempeuh a ukpa na hi hi,” hong ci uh hi. Amah in amaute’ thugen um lo ahih ciangin a lung si hi.
            </VERS>
            <VERS vnumber="27"> Ahih hangin amaute’ tunga Josef’ gen kammalte ama kiangah a gen ciang le Josef in amah puak nadinga a khak leengte a muh ciangin, a pa uh Jakob’ lungsim hingkik hi. </VERS>
            <VERS vnumber="28"> Israel in, “Pha zo hi. Ka tapa Josef nungta lai hi. Ka sih ma-in pai-in amah ka mu ding hi,” a ci hi.
            </VERS>
        </CHAPTER>
        <CHAPTER cnumber="46">
            <VERS vnumber="1"> Tua ahih ciangin Israel, a neih khempeuh tawh a khualzin kipanin Beersheba tunga, a pa Isaac’ Pasian tungah biakpiakna a bawl hi. </VERS>
            <VERS vnumber="2"> Pasian in Israel tungah zanin thu gen a, “Jakob, Jakob,” ci hi. Amah in, “Hiah om ing,” ci hi.
            </VERS>
            <VERS vnumber="3"> Tua ciangin amah in, “Kei pen na pa’ Pasian ahi, Pasian ka hi hi. Egypt-ah paisuk ding lau kei in. Bang hang hiam cih leh minam lian khatin tua lai-ah nang kong bawl ding hi. </VERS>
            <VERS vnumber="4"> Egypt-ah nang tawh kong paisuk dinga, tua ciangin zong keimah in nang kong paipihtokik ding hi. Josef’ khut sungah na si ding hi,” a ci hi.
            </VERS>
            <VERS vnumber="5"> Tua ciangin Beersheba panin Jakob ding khia hi. Israel’ tapate in a pa uh Jakob, a tate uh le a zite uh, amah puak nadinga Faro in a khak leeng sungah a pua uh hi. </VERS>
            <VERS vnumber="6"> Amaute in zong Kanaan gam sunga a lam uh a ganhingte uh le a nate uh la-in, Jakob le ama suanlekhakte ahi, </VERS>
            <VERS vnumber="7"> a tapate, ama tapate’ tapate, a tanute, a tapate’ tanute tawh Egypt-ah a pai uh hi. Amah in a suanlekhakte khempeuh Egypt-ah a paipih hi.
            </VERS>
            <VERS vnumber="8"> Tu-in hihte pen Israel’ suanlekhak, Egypt-ah a pai Jakob le a tate’ min ahi hi. Jakob’ ta u pen Reuben </VERS>
            <VERS vnumber="9"> le Reuben’ tapate: Hanok, Pallu, Hezron le Karmi ahi hi. </VERS>
            <VERS vnumber="10"> Simeon’ tapate: Jemuel, Jamin, Ohad, Jakhin, Zohar le Kanaan numei’ tapa Shaul ahi hi. </VERS>
            <VERS vnumber="11"> Levi’ tapate: Gershon, Kohath le Merari ahi hi. </VERS>
            <VERS vnumber="12"> Judah’ tapate: Er, Onan, Shelah, Perez le Zerah ahi hi. (Ahih hangin Er le Onan Kanaan gamah si hi.) Perez’ tapate: Hezron le Hamul ahi hi. </VERS>
            <VERS vnumber="13"> Issakhar’ tapate: Tola, Puvah, Job le Shimron ahi hi. </VERS>
            <VERS vnumber="14"> Zebulun’ tapate: Sered, Elon le Jahleel ahi hi. </VERS>
            <VERS vnumber="15"> (Hihte pen Paddanaram-ah Leah tawh a neih Jakob’ suante hi a, a tanu Dinah tawh zong ahi hi. Numei le pasal a vekpi-in sawmthum le thum ahi hi.)
            </VERS>
            <VERS vnumber="16"> Gad’ tapate: Zifion, Haggi, Shuni, Ezbon, Eri, Arodi le Areli ahi hi. </VERS>
            <VERS vnumber="17"> Asher’ tapate: Imnah, Ishvah, Ishvi, Beriah le a sanggamnu uh Serah ahi hi. Beriah’ tapate: Heber le Malkhiel ahi hi. </VERS>
            <VERS vnumber="18"> (Hihte pen Laban in a tanu Leah tungah a piak Zilpah’ tapate ahi hi. Amah in Jakob tawh hihte nei a, mi sawm le guk ahi hi.)
            </VERS>
            <VERS vnumber="19"> Jakob’ zi Rachel’ tapate: Josef le Benjamin ahi hi. </VERS>
            <VERS vnumber="20"> Josef in Egypt gamah On khua siampipa Potifera’ tanu Asenath tawh Manasseh le Efraim nei hi. </VERS>
            <VERS vnumber="21"> Benjamin’ tapate: Bela, Bekher, Ashbel, Gera, Naaman, Ehi, Rosh, Muppim, Huppim le Ard ahi hi. </VERS>
            <VERS vnumber="22"> (Hihte pen Rachel tawh a neih Jakob’ suante hi a, a vekpi-in mi sawm le li ahi hi.)
            </VERS>
            <VERS vnumber="23"> Dan’ tapa Hushim ahi hi. </VERS>
            <VERS vnumber="24"> Naftali’ tapate: Jahzeel, Guni, Jezer le Shillem ahi hi. </VERS>
            <VERS vnumber="25"> (Hihte pen Laban in a tanu Rachel’ tungah a piak Bilhah in Jakob tawh a neih tapate hi a, a vekpi-in mi sagih ahi hi.)
            </VERS>
            <VERS vnumber="26"> Egypt gamah a pai Jakob-a’ ahi ama suanlekhak, Jakob’ tate’ zite a kisim loin, a vekpi-in mi sawmguk le guk ahi hi. </VERS>
            <VERS vnumber="27"> Josef in Egypt gamah a neih a tapate nih ahi hi. Egypt gamah a pai Jakob’ innkuan khempeuh sawmsagih ahi hi.
            </VERS>
            <VERS vnumber="28"> Jakob in ama mai Goshen-ah amah lam a lak dingin Josef kiangah Judah ma sawl hi. Amaute Goshen gamah hong pai uh hi. </VERS>
            <VERS vnumber="29"> Tua ciangin Josef in a leengte kithawisakin Goshen-ah a pa Israel a dawn dingin a paito hi. A pa a muh phetin ngawng kawi-in tawlkhat sung a kap hi. </VERS>
            <VERS vnumber="30"> Israel in Josef kiangah, “Na maitang mu khinin nang na nuntak lai thei ka hih manin tu-in ka si zongin phamawh nawn lo hi,” a ci hi.
            </VERS>
            <VERS vnumber="31"> Josef in a sanggamte le a pa’ innkuanpihte kiangah, “Kei paito-in Faro’ kiangah ka va gen dinga, ama tungah, ‘Kanaan gam a om ka sanggamte le ka pa’ innkuanpihte kei kiangah hong pai hi. </VERS>
            <VERS vnumber="32"> Amaute pen tuucing ahih manin gan kemte ahi uh hi. Amaute in a tuuhonte uh le a bawnghonte uh le a neih khempeuh uh hong paipih uh hi,’ ka va ci ding hi. </VERS>
            <VERS vnumber="33"> Faro in note hong samin note kiangah, ‘Na nasep uh bang ahi hiam?’ hong cih ciangin, </VERS>
            <VERS vnumber="34"> Goshen leitangah na ten theih nadingun note in, ‘Kote hitaleh ka pate uh hitaleh ko na nasemte pen ka neu lai uh a kipan tuhun dongin gankemte ka hi uh hi,’ na ci ding uh hi. Bang hang hiam cih leh Egypt mite adingin tuucing peuhmah a kihhuai ahi hi,” a ci hi.
            </VERS>
        </CHAPTER>
        <CHAPTER cnumber="47">
            <VERS vnumber="1"> Tua ahih ciangin Josef pai-in Faro’ kiangah, “Ka pa le ka sanggamte a tuuhon uh le a bawnghon uh le a neih khempeuh uh tawh Kanaan gam panin hong pai uh a, amaute tu-in Goshen gamah om uh hi,” ci-in a gen hi. </VERS>
            <VERS vnumber="2"> A sanggamte’ lak panin amah in mi nga la-in Faro’ kiangah va paipih hi. </VERS>
            <VERS vnumber="3"> Faro in a sanggamte kiangah, “Na nasep uh bang ahi hiam?” a ci hi. Amaute in Faro’ kiangah, “Ka pate uh mah bangin na nasem kote pen gankemte ka hi uh hi,” a ci uh hi. </VERS>
            <VERS vnumber="4"> Amaute in Faro kiangah, “Hih gamah tawlkhat a om dingin kong pai uh hi. Bang hang hiam cih leh Kanaan gamah kialpi nasia lua ahih manin tua lai-ah na nasemte’ tuuhonte ading lonona om nawn lo hi. Tu-in kong thum uh hi. Goshen gamah na nasemte hong tengsak in,” a ci uh hi. </VERS>
            <VERS vnumber="5"> Tua ciangin Faro in Josef kiangah, “Na pa le na sanggamte na kiangah hong tung khin hi. </VERS>
            <VERS vnumber="6"> Egypt leitang khempeuh nangma thu ahi hi. Na pa le na sanggamte lei hoih penna-ah tengsak in. Goshen leitangah amaute tengsak inla, amaute’ lakah a hih thei mi na muh leh ka ganhingte a kem dingin koih in,” a ci hi.
            </VERS>
            <VERS vnumber="7"> Tua ciangin Josef in a pa Jakob tumpihin Faro’ mai-ah koih a, Jakob in Faro thupha a pia hi. </VERS>
            <VERS vnumber="8"> Faro in Jakob kiangah, “Na nuntak kum bangzah pha ta ahi hiam?” a ci hi.
            </VERS>
            <VERS vnumber="9"> Jakob in Faro kiangah, “Tawlkhat sung ka nuntak hun pen kum za le kum sawmthum ahi hi. Ka nuntak hun tom sungah siatna bekbek om a, ka pate tawlkhat a omsung uh a nuntak hunte ban nai lo hi,” a ci hi. </VERS>
            <VERS vnumber="10"> Jakob in Faro thupha pia-in tua lai panin a pai khia hi. </VERS>
            <VERS vnumber="11"> Tua ciangin Faro’ thupiaksa bangin Josef in leitang a hoih pen, Rameses leitang, Egypt gam sungah neihsa pia-in a pa le a sanggamte a tengsak hi. </VERS>
            <VERS vnumber="12"> Josef in a pa, a sanggamte le a pa’ innkuante khempeuh a ne ding zah tawh kizui-in an a pia hi.
            </VERS>
            <VERS vnumber="13"> Tu-in kialpi nasia mahmah ahih manin gam khempeuh ah an om nawn lo a, kialpi hangin Egypt mite le Kanaan mite vul gawp uh hi. </VERS>
            <VERS vnumber="14"> Amaute in antang a leina hangin, Egypt gam sung le Kanaan gam sunga sum khempeuh Josef in ngah khin hi. Josef in Faro’ inn-ah tua sumte paipih hi. </VERS>
            <VERS vnumber="15"> Egypt gam sung le Kanaan gam sunga sum a bei khit ciangin Egypt mite khempeuh Josef kiangah hong pai-in, “Kote an hong pia in. Bang hangin na muhna-ah si ding ka hi uh hiam? Bang hang hiam cih leh ka sum uh beita hi,” a ci uh hi.
            </VERS>
            <VERS vnumber="16"> Josef in dawngin, “Na ganhingte uh hong pia un. Na sum uh bei ahihleh na ganhingte uh khekna-in an kong pia ding hi,” a ci hi. </VERS>
            <VERS vnumber="17"> Tua ahih ciangin amaute in Josef kiangah a ganhingte uh paipih uh hi. Josef in sakolte, tuuhonte, bawnghonte le late a khekna-in amaute an a pia hi. A ganhingte uh khekna-in Josef in tua kum sung amaute an a pia hi.
            </VERS>
            <VERS vnumber="18"> Tua kum a bei, a kumkik ciangin amaute Josef kiangah hong pai-in, “Ka sum uh a bei khitna ka topa uh tungah kong im kei ding uh hi. Ganhing honte ka topa a’ ahi hi. Ka pumpi uh le ka leitang uh cih sim loh ka topa’ muhna-ah bangmah dang om nawn lo hi. </VERS>
            <VERS vnumber="19"> Bang hangin kote si-in ka leitang uh nangma muhna-ah maimawk ding ahi hiam? Kote le ka leitang uh an tawh hong lei in. Kote, Faro’ sila ka hi ding uh a, ka leitang uh zong ama a’ hi ding hi. Leitang mawkval loin, kote si loin ka hin theih nadingun khaici hong pia in,” a ci uh hi.
            </VERS>
            <VERS vnumber="20"> Tua ahih ciangin Josef in Egypt gam khempeuh Faro adingin a lei hi. Kialpi nasia lua ahih manin Egypt mi khempeuh in a lote uh a zuak uh hi. Leitang khempeuh Faro-a’ suak khin hi. </VERS>
            <VERS vnumber="21"> Mihingte ahihleh, Egypt mongkhat panin a mongkhat dongin amah in sila-in bawl hi. </VERS>
            <VERS vnumber="22"> Siampite’ leitang bek amah in lei lo hi. Bang hang hiam cih leh siampite in Faro’ tung panin a kiciangtan zah an ngah uh a, amaute tungah Faro in a piak tawh amaute nungta zo uh ahih ciangin amaute in a leitang uh zuak lo uh hi. </VERS>
            <VERS vnumber="23"> Tua ciangin Josef in mite kiangah, “En un, tuni-in note le na leitang uh Faro adingin kong lei hi. Tu-in hih lai-ah no adingin khaici om a, note in leitang tungah na vawh ding uh hi. </VERS>
            <VERS vnumber="24"> Anlak ciangin Faro’ tungah nga-ah khat na pia ding uh a, nga-ah li pen lo ah khaici ding, note le na innkuanpihte uh le na tate uh’ an dingin na tang ding uh hi,” a ci hi.
            </VERS>
            <VERS vnumber="25"> Amaute in, “Nang in ka nuntakna uh nong hon khia khinzo hi. Ka topa uh lungdam hen; kote pen Faro’ sila ka hi ding uh hi,” a ci uh hi. </VERS>
            <VERS vnumber="26"> Tua ahih ciangin Faro in nga-ah khat nei ding hi cihna, tuni donga a om, Egypt leitang tawh kisai-in Josef in ngeina kip khatin a bawl hi. Siampite’ leitang bek Faro-a’ suak lo hi.
            </VERS>
            <VERS vnumber="27"> Tua ahih ciangin Egypt gam sung Goshen leitangah Israel-te teeng uh hi. Tua lai-ah amaute in neihsa ngah uh a, pungin tampi tak pha uh hi. </VERS>
            <VERS vnumber="28"> Egypt gamah Jakob kum sawm le kum sagih nungta lai ahih manin ama khan kum za le kum sawmli le kum sagih ahi hi. </VERS>
            <VERS vnumber="29"> Israel a sih ding hun a nai ciangin, amah in a tapa Josef samin ama kiangah, “Tu-in na muhna-ah maipha ka ngah leh, ka phei nuai-ah na khut hong koih inla, thumantak le citakin kei nong bawl ding thu hong ciam in. Egypt-ah kei hong vui kei inla, </VERS>
            <VERS vnumber="30"> ka pate tawh hong sial khawm in. Egypt panin kei hong pua khia inla, amau’ kivuina munah kei hong vui in,” a ci hi. Amah in dawngin, “Na gen bangin ka gamta ding hi,” a ci hi.
            </VERS>
            <VERS vnumber="31"> Amah in, “Kei’ tungah hong kiciam in,” a ci hi. Amah zong a pa’ tungah a kiciam hi. Tua ciangin Israel lungdamin a lupna lukhungah a mahmah a kunsuk hi.</VERS>
        </CHAPTER>
        <CHAPTER cnumber="48">
            <VERS vnumber="1"> Tua zawh a sawt loin, “Na pa a ci na hi,” ci-in Josef kiangah kigen ahih ciangin amah in a tapa nihte Manasseh le Efraim a paipih hi. </VERS>
            <VERS vnumber="2"> Jakob kiangah, “Na tapa Josef na kiangah hong pai hi,” ci-in kigen hi. Tua ciangin Israel in a tha sanin a lupna tungah a tu hi. </VERS>
            <VERS vnumber="3"> Jakob in Josef kiangah, “Kanaan gam Luz-ah Vanglian Pasian kei tungah hong kilangin kei thupha hong pia a, </VERS>
            <VERS vnumber="4"> kei kiangah, ‘En in, nang hong pungsakin, mihing hon khatin hong bawlin, nang’ khit cianga na suanlekhakte’ tungah a neih tawntung dingun hih leitang ka pia ding hi,’ hong ci hi.
            </VERS>
            <VERS vnumber="5"> “Tu-in, Egypt-ah nang kiangah kong pai ma-in Egypt gam sungah nang’ sung panin a suak na tapa nihte keima-a’ ahi hi. Reuben le Simeon-te mah bangin Efraim le Manasseh zong keima a’ hi ding hi. </VERS>
            <VERS vnumber="6"> Amaute’ khit cianga nang sung panin a suak tate pen nangma a’ hi ding hi. Amau’ gamh luahna-ah amau’ sanggamte’ min tawh amaute kilo khawm ding hi. </VERS>
            <VERS vnumber="7"> Bang hang hiam cih leh Paddan panin ka pai lai-in, Efrath tun ma diak, Kanaan gam lamkalah ka dah nadingin ka zi Rachel hong si hi. Efrath (Bethlehem) paina lampi-ah amah ka vui hi,” a ci hi.
            </VERS>
            <VERS vnumber="8"> Israel in Josef’ tapate a muh ciangin amah in, “Hihte kua ahi hiam?” a ci hi.
            </VERS>
            <VERS vnumber="9"> Josef in a pa’ kiangah, “Pasian in hih lai-ah kei hong piak ka tapate ahi hi,” a ci hi. Amah in, “Kong thum hi; amaute thupha ka piak theih nadingin ka kiangah hong paipih in,” a ci hi. </VERS>
            <VERS vnumber="10"> Tu-in Israel’ mitte a khanghamna hangin maang a, amah in khua mu thei lo hi. Tua ahih ciangin Josef in ama kiangah amaute paipih hi. Amah in amaute namin a kawi hi. </VERS>
            <VERS vnumber="11"> Israel in Josef kiangah, “Na maitang a hong mukik dingin ka kingaihsun kei hi. Tua hi napi, Pasian in na tate zong kei hong musak hi,” a ci hi. </VERS>
            <VERS vnumber="12"> Tua ciangin Josef in amaute a khuk panin la khia-in a mahmah lei lam nga-in a kun hi.
            </VERS>
            <VERS vnumber="13"> Josef in amau tegel la-in, Efraim’ taklam khut, Israel’ veilam khutah, Manasseh’ veilam khut, Israel’ taklam khutah a paipih hi. </VERS>
            <VERS vnumber="14"> Israel in a taklam khut zanin a nau zaw Efraim’ lu tungah nga a, Manasseh a ta upa ahih manin, a khut kipaihpehsakin Manasseh’ lu tungah a veilam khut a nga hi. </VERS>
            <VERS vnumber="15"> Amah in Josef thupha pia-in, “Ka pate Abraham le Isaac in a na a sep Pasian, tuni dongin ka nuntak tawntung ah lam hong pi Pasian,
            </VERS>
            <VERS vnumber="16"> siatna khempeuh panin kei hong tan khia vantungmi in hih tangvalte thupha pia henla, amaute sungah keima min le ka pa Abraham le Isaac’ min kizomsak henla, leitungah amaute mi honpi khatin khangsak tahen!” a ci hi.
            </VERS>
            <VERS vnumber="17"> A pa in a taklam khut Efraim’ lu tungah a koih Josef in a muh ciangin, tua in amah lungkimsak lo hi. Efraim’ lu panin Manasseh’ lu tungah koih dingin amah in a pa’ khut a la hi. </VERS>
            <VERS vnumber="18"> Josef in a pa kiangah, “Hi lo hi, pa aw; hih pen a suak masa ahi hi. Na taklam khut ama lu tungah koih in,” a ci hi.
            </VERS>
            <VERS vnumber="19"> Ahih hangin a pa in nial a, “Ka thei hi, ka ta aw; ka thei hi. Amah zong mi khat suak dinga, amah zong lian ding hi. Ahi zongin amah sangin a naupa lian zaw dinga, a suanlekhakte, minam lianpi khat suak ding hi,” a ci hi. </VERS>
            <VERS vnumber="20"> Tua ahih ciangin amah in tua ni-in amaute thupha pia a, “Note, Israel sungah thupha na hi ding uh a, ‘Pasian in Efraim le Manasseh bangin note hong bawl hen,’ kici ding hi,” a ci hi. Tua bangin Jakob in Manasseh’ mai-ah Efraim a koih hi.
            </VERS>
            <VERS vnumber="21"> Tua ciangin Israel in Josef kiangah, “En in, kei a si ding ka hi ta hi. Ahih hangin Pasian in nang hong ompih dinga, na pate’ leitangah nang hong paipihkik ding hi. </VERS>
            <VERS vnumber="22"> Tua tham loin, ka namsau le ka thal tawh Amor mite’ khut tung panin ka lak mual pang khat, na sanggamte’ tung sangin nang’ tungah kong pia zaw hi,” a ci hi.
            </VERS>
        </CHAPTER>
        <CHAPTER cnumber="49">
            <VERS vnumber="1"> Tua ciangin Jakob in a tapate sam a, “A hong tung ding hunte-ah note’ tunga hong tung ding thu kong gen theih nadingin note hong kikhawm un.
            </VERS>
            <VERS vnumber="2"> “Jakob’ tapate aw, hong kikhawmin za unla, na pa Israel’ thugen ngai un.
            </VERS>
            <VERS vnumber="3"> “Reuben, nang pen ka ta upa, ka vangliatna le ka tacil na hi a, a kiphasak pen, a vanglian pen na hi hi.
            </VERS>
            <VERS vnumber="4"> Tuihual bangin na kip kei dinga, na tungtuang kei ding hi. Bang hang hiam cih leh ka zi na luppih a, ka lupna na mindaisak hi.
            </VERS>
            <VERS vnumber="5"> “Simeon le Levi, unau hi a, a hiam uh ngongtat nadingin a zang uh hi.
            </VERS>
            <VERS vnumber="6"> Amau’ kikhopna-ah ka kihel kei dinga, amau’ pawl tawh ka kizom kei ding hi. Bang hang hiam cih leh a heh manun mi that uh a, kiphatsakna lungsim tawh amaute in mawlpih dingin bawngtalte’ zagui a sattat uh hi.
            </VERS>
            <VERS vnumber="7"> Amau’ sinsona lauhuai a, amau’ hehna kihtakhuai hi. Samsiatna ngah ta uh hen! Jakob suante sungah amaute ka khenthang dinga, Israel sungah amaute ka thehthang ding hi.
            </VERS>
            <VERS vnumber="8"> “Judah aw, na sanggamte in nang hong phat ding hi. Na galte’ gawl na meek dinga, na sanggamte na mai-ah hong kun ding uh hi.
            </VERS>
            <VERS vnumber="9"> Judah pen humpinelkai tawh kibang a, a sa matsa a nek khit ciangin a kua-ah a ciahkik tawh kibang hi. Humpinelkai bangin kizia-in a lumsuk hi. Kua in amah phawng ngam ding hiam? 
            </VERS>
            <VERS vnumber="10"> Judah in kumpi ciangkhut len tawntung dinga, a suan a khakte in zong ukna aana nei tawntung ding hi. Minam dangte in ama tungah siah puak dinga, zahtakna tawh ama mai-ah kun ding uh hi.
            </VERS>
            <VERS vnumber="11"> A sakolno leenggui-ah khih a, a lano leenggui limci pen ah khih hi. Amah in a puante leenggahzu sungah sawp a, a puansilhte leenggahtui san sungah a sawp hi.
            </VERS>
            <VERS vnumber="12"> Leenggahzu a dawndawnna-in a mit san gega a, bawngnawi a dawndawnna-in a ha pak hi.
            </VERS>
            <VERS vnumber="13"> “Zebulun, tuipi gei-ah teeng ding hi. Amah, teembaw khawlna mun suak dinga, Sidon ciang dongah a gamgi om ding hi.
            </VERS>
            <VERS vnumber="14"> “Issakhar, a hat la tawh kibang a, vangik nih kikalah a lum hi.
            </VERS>
            <VERS vnumber="15"> A tawlngakna mun hoihsa a, a leitang noptuak sa hi. Tua ahih ciangin van pua dingin a liangko niamsak a, sila bangin na kisemsak hi.
            </VERS>
            <VERS vnumber="16"> “Dan in Israel minam dangte mah bangin a mite thu khen ding hi.
            </VERS>
            <VERS vnumber="17"> Dan pen lampi-ah gulpi hi dinga, sul gei-ah gulgu nei hi ding hi. Sakol’ khetul petin a tuang pa a nungkiat hi.
            </VERS>
            <VERS vnumber="18"> “Nong hotkhiat ding ka ngak hi, Topa.
            </VERS>
            <VERS vnumber="19"> “Gad pen a buluhte in buluh dinga, ahih hangin amah in amaute sulzuihkik ding hi.
            </VERS>
            <VERS vnumber="20"> “Asher’ lo ah an tampi piang dinga, amah in kumpi anlimte bawl ding hi.
            </VERS>
            <VERS vnumber="21"> “Naftali, a kikhah sakhipi hi a, sakhino suakkhiasak hi.
            </VERS>
            <VERS vnumber="22"> “Josef, a gah pha hiang ahi hi. Ciktui gei-a om a gah pha hiang hi a, a hiangte kulh tungah zaam hi.
            </VERS>
            <VERS vnumber="23"> Thal tawite in nakpitakin amah simin, amah thal tawh kap uh a, nasia takin gimsak uh hi.
            </VERS>
            <VERS vnumber="24"> Ahih hangin ama thal liing loin om a, a khutte kizaptelsak hi. Jakob’ Vanglian Pa’ khut (Israel Suangpi, Tuucingpa’ min),
            </VERS>
            <VERS vnumber="25"> nang hong huh ding na pa’ Pasian in tunga om vantung thuphate, nuai-a tuithukna sunga om thuphate, khawilevulh le tuletate, nangma tungah hong pia hi.
            </VERS>
            <VERS vnumber="26"> Na pa’ thuphate pen tawntung mual liante’ thupha, tawntung mual neute sangin vanglian zaw hi. Tua thuphate Josef’ lu tungah hong tung henla, a sanggamte’ kiang panin a kituam koihpa’ tungah hong tung tahen. 
            </VERS>
            <VERS vnumber="27"> “Benjamin, a ne bakbak keivom hi a, zingsangin a sa matsa ne-in, nitakin a ngahsa teng hawm hi,” a ci hi.
            </VERS>
            <VERS vnumber="28"> Hihte khempeuh pen Israel minam sawm le nihte ahi hi. Hih thute pen amau tawh a kituak ciatin a pa in amaute thupha pia-in a gente ahi hi.
            </VERS>
            <VERS vnumber="29-30"> Tua ciangin Jakob in a tate thuhilhin amaute kiangah, “Kei, ka mipihte kiangah a kigawm ding ka hita hi. Kivui nading munin neih dingin Abraham in Hit mi Efron’ tung panin a lo tawh a leikhop, Kanaan gam, Mamre nisuahna lamah a om Makpelah lo-a leihawm, Hit mi Efron’ lo-a leihawm han sungah ka pate tawh hong vuikhawm un. </VERS>
            <VERS vnumber="31"> Tua lai munah amaute in Abraham le a zi Sarah vui uh hi. Tua lai munah amaute in Isaac le a zi Rebekah vui uh hi. Tua lai munah keimah in Leah ka vui hi.  </VERS>
            <VERS vnumber="32"> Lo le tua sunga om leihawm Hit mite’ tung panin a kilei ahi hi,” a ci hi. </VERS>
            <VERS vnumber="33"> Jakob in a tapate thuhilh a man khit ciangin, a lupna tungah laitat a, a nunung pen a hu sang-in ama mipihte kiang a zuan ta hi.
            </VERS>
        </CHAPTER>
        <CHAPTER cnumber="50">
            <VERS vnumber="1"> Tua ciangin Josef a pa’ tungah pukin, ama tungah kap a, amah a nam hi. </VERS>
            <VERS vnumber="2"> A pa a muat loh nadingin a bawl dingin Josef in a nasem zatui siamte thu pia hi. Tua ahih ciangin zatui siamte in zatui tawh Israel a bawl uh hi. </VERS>
            <VERS vnumber="3"> Zatui tawh bawlna nasep hun tampi kisam a, ni sawmli sung sep ding kisam hi. Egypt mite ama hangin ni sawmsagih sung a kap uh hi.
            </VERS>
            <VERS vnumber="4"> Ama hangin kahna hun a bei ciangin Josef in Faro’ innkuante kiangah, “Tu-in note’ mai-ah maipha ka ngah leh Faro’ kiangah thu nong va gensak ding uh kong thum hi. </VERS>
            <VERS vnumber="5"> Ka pa in kei hong kiciamsak a, ‘Kei a si ding ka hi ta hi. Kanaan leitangah kei adingin ka khuatsa han sungah kei nong vui ding hi,’ hong ci hi. Tua ahih ciangin tu-in kei hong paitosak inla, ka pa hong vuisak in, ci-in kong thum hi. Tua ciangin kei kong ciahkik ding hi, ci hi, va cihsak un,” a ci hi.
            </VERS>
            <VERS vnumber="6"> Faro in dawngin, “Paito inla, nang hong kiciamsak bangin na pa va vui in,” a ci hi.
            </VERS>
            <VERS vnumber="7"> Tua ahih ciangin a pa a vui dingin Josef paito hi. Amah tawh Faro’ nasemte khempeuh, a inn sung upate, Egypt gam upate khempeuh zong, </VERS>
            <VERS vnumber="8"> Josef’ innkuante khempeuh, a sanggamte, a pa’ innkuante bangmahin paito uh hi. A tate uh, a tuuhonte uh le a ganhing honte bek uh Goshen gamah kinusia hi. </VERS>
            <VERS vnumber="9"> Tua lai munah amah tawh leengte le sakol tuangte zong paikhawm to uh hi. Tua lai-a paite tam mahmah hi.
            </VERS>
            <VERS vnumber="10"> Amaute Jordan gun galkhat, Atad’ buhcilna phual a tun uh ciangin, nakpitakin dahna tawh a thuum uh hi. Amah in a pa’ hangin ni sagih sung dahna hun a bawl hi. </VERS>
            <VERS vnumber="11"> Tua gam a teeng Kanaan mite in, Atad’ buhcilna-ah tua banga kahna a muh ciangin amaute in, “Hih pen Egypt mite adingin a nasia mahmah thuumna ahi hi,” a ci uh hi. Tua ahih ciangin tua mun pen Abelmizraim, kici hi. Tua mun pen Jordan gun galkhat ahi hi.
            </VERS>
            <VERS vnumber="12"> Tua ahih ciangin amah in amaute a thupiak bangin ama tapate in ama adingin bawlsak uh hi. </VERS>
            <VERS vnumber="13"> Bang hang hiam cih leh ama tapate in Kanaan gamah amah pua-in, kivui nading mun a neih dingin Abraham in Hit mi Efron’ tung panin a lo tawh a leikhop, Mamre nisuahna lamah a om, Makpelah mun lo sunga leihawm sungah a vui uh hi. </VERS>
            <VERS vnumber="14"> Josef in a pa a vui khit ciangin, a sanggamte le a pa a vui dingin amah a zui khempeuhte tawh Egypt-ah a ciahkik hi.
            </VERS>
            <VERS vnumber="15"> Josef’ sanggamte in a pa uh a sih khit ciangin, “Josef in eite hong mudahin ama tunga siatna i bawl khempeuh hong thukkik kha ding hi,” ci uh hi. </VERS>
            <VERS vnumber="16"> Tua ahih ciangin amaute in Josef kiangah thu puak uh a, “I pa in a sih ma-in thu hong pia a, </VERS>
            <VERS vnumber="17"> ‘Josef kiangah hih bangin ci un: Na sanggamte’ thupalsatna le a khialhna na maisak in, kong thum hi. Bang hang hiam cih leh nang’ tungah amaute in siatna hong bawl uh hi,’ ci hi. Tua ahih ciangin tu-in nang’ tungah kong thum uh hi. I pa’ Pasian’ nasemte’ thupalsatna hong maisak in,” a ci uh hi. Amaute in ama kiangah tua bangin thu a gen ciangun Josef a kap hi.
            </VERS>
            <VERS vnumber="18"> A sanggamte zong pai-in ama mai-ah puk uh a, “En in, kote, nangma nasemte ka hi uh hi,” a ci uh hi.
            </VERS>
            <VERS vnumber="19"> Ahih hangin Josef in amaute kiangah, “Lau kei un. Kei, Pasian’ za-ah om ka hi hiam? </VERS>
            <VERS vnumber="20"> Note in ahihleh, kei’ tungah a sia dingin na ngaihsun uh hi. Ahih hangin Pasian in tuhuna mah bangin mi tampite a nuntak theihna a pian nadingin a hoih dingin a ngaihsut ahi hi. </VERS>
            <VERS vnumber="21"> Tua ahih ciangin lau kei un. Note le na tate uh adingin an kong pia ding hi,” a ci hi. Amah in tua bangin kip gen phakikin amaute a hehnem hi.
            </VERS>
            <VERS vnumber="22"> Tua ahih ciangin Josef, amah le a pa’ innkuante tawh Egypt-ah teeng uh a, Josef kum za le kum sawm nungta hi. </VERS>
            <VERS vnumber="23"> Josef in khang thumna ahi Efraim’ tate mu hi. Manasseh’ tapa Makhir’ tate zong Josef’ inn sung mahah suak uh hi. </VERS>
            <VERS vnumber="24"> Josef in a sanggamte kiangah, “Kei a si ding ka hi ta hi. Ahih hangin Pasian in note hong kem dinga, hih leitang panin amah in Abraham, Isaac le Jakob tunga a ciamsa leitangah note hong pai khiatpih to ding hi,” a ci hi. </VERS>
            <VERS vnumber="25"> Tua ciangin Josef in Israel tapate’ kiciamna bawlin, “Pasian in note hong kem dinga, note in hih lai panin ka guhte na pua to ding uh hi,” a ci hi. </VERS>
            <VERS vnumber="26"> Tua ahih ciangin kum za le kum sawm a phakin Josef a si hi. Amaute in a muat loh nadingin zatui tawh amah bawl uh a, Egypt-ah hankuang sung khatah amah kikoih hi.</VERS>
        </CHAPTER>
    </BIBLEBOOK>
    <BIBLEBOOK bnumber="2" bname="Paikhiatna" bsname="EXO">
        <CHAPTER cnumber="1">
            <VERS vnumber="1"> Jakob tawh Egypt-ah a hong pai, amau’ innkuan ciat tawh ahi Israel’ tapate’ minte: </VERS>
            <VERS vnumber="2"> Reuben, Simeon, Levi le Judah, </VERS>
            <VERS vnumber="3"> Issakhar, Zebulun le Benjamin, </VERS>
            <VERS vnumber="4"> Dan le Naftali, Gad le Asher ahi hi.</VERS>
            <VERS vnumber="5"> Jakob’ suanlekhakte khempeuh mi sawmsagih hi a, Josef pen Egypt-ah na om khinzo hi. </VERS>
            <VERS vnumber="6"> Tua ciangin Josef le a sanggamte le tua khangmi khempeuh si uh hi. </VERS>
            <VERS vnumber="7"> Ahih hangin Israel’ suanlekhakte pungin nakpitakin khang uh hi. Amaute tampi pha-in nakpitakin khang uh ahih manin Egypt gamah dim uh hi.
            </VERS>
            <VERS vnumber="8"> Tu-in Josef a thei lo kumpi thak khat Egypt gamah hong khang hi.</VERS>
            <VERS vnumber="9"> Amah in a mipihte kiangah, “En un, Israel mite eite adingin tam lua-in thahat lua uh hi. </VERS>
            <VERS vnumber="10"> Amaute hong tam kha ding uh ahih manin ngaihsut siamna tawh amaute hih ni. Eite tungah gal hong om leh amaute in i galte pawlin eite hong do-in hih gam panin tai khia kha ding uh hi,” a ci hi.</VERS>
            <VERS vnumber="11"> Tua ahih ciangin nasepna tawh amaute a gimsak dingin amaute tungah nasem ukte koih uh hi. Israel mite in Faro adingin van koihna Pithom le Rameses khuapite lam uh hi. </VERS>
            <VERS vnumber="12"> Ahih hangin amaute a kinenniam ciangin amaute tampi pha zaw-in kizelthang zaw uh hi. Egypt mite in Israel mite kihta uh hi. </VERS>
            <VERS vnumber="13"> Tua ahih ciangin amaute in Israel mite a gim mahmahin na semsak uh a, </VERS>
            <VERS vnumber="14"> buan le leiseek tawh nasepna le lo sungah nasep namkim khempeuh tawh amau’ nuntakna haksasak uh hi. Israel mite’ sepna khempeuh ah amaute in a gim mahmahin semsak uh hi.
            </VERS>
            <VERS vnumber="15"> Tua ciangin Egypt kumpipa in Hebru mi nau a domsakte, khat’ min Shifrah, adang khat’ min Puah a kicite kiangah, </VERS>
            <VERS vnumber="16"> “Hebru numeite nau domin, nausuahna tutphah tungah a tut ciangun, tapa ahihleh a naungek na that ding uh a, ahi zongin tanu ahihleh na nungtasak ding uh hi,” a ci hi. </VERS>
            <VERS vnumber="17"> Ahih hangin naudomte in Pasian zahtak uh hi. Egypt kumpipa in amaute a thupiak bangin gamta lo uh a, nau pasalte nungtasak uh hi. </VERS>
            <VERS vnumber="18"> Tua ahih ciangin Egypt kumpipa in naudomte samin amaute kiangah, “Bang hangin hih bangin gamta a, nau pasalte nungtasak na hi uh hiam?” a ci hi.
            </VERS>
            <VERS vnumber="19"> Naudomte in Faro’ kiangah, “Hebru numeite le Egypt numeite a kibat lohna hang ahi hi. Bang hang hiam cih leh amaute thadim uh a, amau’ kiangah naudomte a tun ma-in amaute na suak khin pahpah uh hi,” na ci uh hi. </VERS>
            <VERS vnumber="20"> Tua ahih ciangin Pasian in naudomte limbawl hi. Mite khangin pawl cing semsem uh hi. </VERS>
            <VERS vnumber="21"> Naudomte in Pasian zahtak uh ahih manin amah in amaute tungah suanlekhak a pia hi. </VERS>
            <VERS vnumber="22"> Tua ciangin Faro in a mipihte khempeuh thu pia a, “Hebru mite sung panin tapa a suak khempeuh Nail gun sungah na khia ding uh a, ahi zongin tanu khempeuh na nungtasak ding uh hi,” a ci hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Tu-in Levi’ suante khat in Levi numei khat mah zi-in la hi. </VERS>
            <VERS vnumber="2"> Tua numei gai-in tapa khat nei a, nau hoih khat hi, ci-in a muh ciangin, kha thum sung a seel hi.</VERS>
            <VERS vnumber="3"> Amah in naungek a seel zawh nawn loh ciangin ama adingin pumpeeng tawh kibawl lawh khat phansak a, tua lawh pen buan le kultal tui tawh a zut hi. Tua sungah naungek sialin gun gei-a phaikungte lakah a koih hi. </VERS>
            <VERS vnumber="4"> Amah bang a kicih hiam cih a thei dingin a gamla panin mun khatah a sanggamnu a ding hi.
            </VERS>
            <VERS vnumber="5"> Tu-in Faro’ tanu a kisil dingin gun-ah hong pai a, a nasem numeite gun gei-ah a vak lai takun amah in phaikungte lakah a lawh mu a, tua lawh a la dingin a nasem numei khat a sawl hi. </VERS>
            <VERS vnumber="6"> Amah in a hon ciangin naungek mu hi. Naungek kap ahih manin tua nu in hehpihhuai sa a, “Hih naungek, Hebru mite’ ta khat ahi hi,” a ci hi.
            </VERS>
            <VERS vnumber="7"> Tua ciangin a sanggamnu in Faro tanu kiangah, “Keimah pai-in Hebru numeite lak panin nang adingin naupang hong khoisak dingin naucing khat ka va sapsak ding hiam?” a ci hi.
            </VERS>
            <VERS vnumber="8"> Faro’ tanu in ama kiangah, “Va pai in,” a ci hi. Tua ahih ciangin numeino pai-in naupang’ nu va sam hi. </VERS>
            <VERS vnumber="9"> Faro’ tanu in ama kiangah, “Hih naupang la inla, kei adingin hong khoisak in; na thaman kong pia ding hi,” a ci hi. Tua ahih ciangin nupi in naupang la-in a khoi hi. </VERS>
            <VERS vnumber="10"> Naupang khang a, amah in Faro tanu’ kiangah paipih a, amah pen tua nu’ tapa a suak hi. Amah in a min Moses a phuak hi. Bang hang hiam cih leh amah in, “Tui sung panin amah ka kai khia hi,” a ci hi.
            </VERS>
            <VERS vnumber="11"> Ni khat, Moses a khan khit ciangin, ama mipihte kiangah pai-in amau’ gimnate va mu hi. Egypt mi khat in ama mipih Hebru mi khat a sat zong a mu hi.</VERS>
            <VERS vnumber="12"> Amah khuadak kawikawi a, kuamah mu lo ahih manin Egypt mipa thatin sehnel sungah a seel hi. </VERS>
            <VERS vnumber="13"> A zing ciangin amah paikik a, Hebru mi nih na kilaii uh hi. Amah in a gamta khial mipa kiangah, “Bang hangin na lawm sat na hi hiam?” a ci hi.
            </VERS>
            <VERS vnumber="14"> Amah in dawngin, “Kote a hong uk ding le thu a hong khen dingin kua in nang hong koih ahi hiam? Egypt mipa na thah bangin kei zong thah hong sawm na hi hiam?” a ci hi. Tua ciangin Moses lau a, “A thu hong kithei taktak hi,” ci-in ngaihsun hi.</VERS>
            <VERS vnumber="15"> Faro in tua thu a zak ciangin Moses thah dingin a zong hi. Ahih hangin Faro kiang panin Moses tai-in Midian gam a tung hi. Ni khat amah tuikhuk gei khatah tu hi.</VERS>
            <VERS vnumber="16"> Tua laitakin Midian siampi Jethro in tanu sagih nei hi. Amaute hong pai-in tui tawi uh a, a pa uh’ tuuhonte tui pia dingin kuangzawn dim uh hi. </VERS>
            <VERS vnumber="17"> Tuucing dangte hong pai-in amaute hawl khia hi. Ahih hangin Moses dingto-in amaute huh a, a tuuhonte uh tui piaksak hi. </VERS>
            <VERS vnumber="18"> A pa uh kiangah amaute a tun ciangun amah in, “A bangci-a tuni-a hong hici ciah baih na hi uh hiam?” a ci hi.
            </VERS>
            <VERS vnumber="19"> Amaute in, “Egypt mi khat in tuucing dangte’ khut sung panin kote hong hon khia a, ko adingin tui nangawn hong tawisakin tuuhonte tui pia hi,” ci uh hi.
            </VERS>
            <VERS vnumber="20"> Amah in a tanute kiangah, “Amah koi lai-ah om ahi hiam? Bang hangin tua mipa nusia na hi uh hiam? Amah in an hong nek theih nadingin va sam un,” a ci hi.
            </VERS>
            <VERS vnumber="21"> Moses zong tua mipa kiangah om ding lungkim a, amah in Moses tungah a tanu Zipporah a pia hi. </VERS>
            <VERS vnumber="22"> Tua nu in tapa khat nei a, amah in a min Gershom a phuak hi. Bang hang hiam cih leh amah in, “Gam dangah peemta ka hi hi,” a ci hi.
            </VERS>
            <VERS vnumber="23"> Tua zawh kum tampi khit ciangin Egypt kumpipa si hi. Israel mite a salsuahna sung uhah amau’ kikona Pasian kiang tung hi. </VERS>
            <VERS vnumber="24"> Pasian in amau’ thumna za hi. Pasian in Abraham, Isaac le Jakob tawh a thuciamna a phawk hi.</VERS>
            <VERS vnumber="25"> Pasian in Israel mite mu a, amaute’ omzia zong a thei hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Tu-in Moses in Midian siampi ahi, a sungpa Jethro’ tuuhon kem hi. Amah in gamlak nisuahna lamah a tuuhon paipih a, Pasian’ mual ahi Horeb a tung hi. </VERS>
            <VERS vnumber="2"> Topa’ vantungmi sawlpang kawm, meikuang sung panin ama tungah hong kilang hi. Amah khuadak a, sawlpang a kuang a mu hi. Ahi zongin kaangtum lo hi. </VERS>
            <VERS vnumber="3"> Moses in, “Bang hangin sawlpang kaangtum lo hiam, kei pai-in hih a lamdang ka muh va en dih ning,” ci hi.
            </VERS>
            <VERS vnumber="4"> Tua thu a thei dingin amah a paina Topa in a muh ciangin, sawlpang kawm panin Pasian in amah sam a, “Moses, Moses!” a ci hi. Amah in, “Hiah om ing,” ci hi.
            </VERS>
            <VERS vnumber="5"> Tua ciangin amah in, “A nai-ah hong pai kei in. Na khe panin na khedapte suah khia in. Bang hang hiam cih leh nangma dinna mun, leitang siangtho ahi hi,” a ci hi. </VERS>
            <VERS vnumber="6"> Tua ciangin amah in, “Kei pen na pa’ Pasian, Abraham’ Pasian, Isaac’ Pasian le Jakob’ Pasian ka hi hi,” a ci hi. Tua ciangin Moses in Pasian a muh ding lau ahih manin a maitang a hum hi.
            </VERS>
            <VERS vnumber="7"> Tua ciangin Topa in, “Egypt-ah a om ka mite’ gimna mu khinin, amaute a uk nasem ukte’ hangin amau’ kikona ka za khin hi. Amau’ thuaknate ka thei a, </VERS>
            <VERS vnumber="8"> Egypt mite’ khut sung panin amaute khahkhia-in, tua leitang panin amaute la khia-in a hoih a tanzau leitang, bawngnawi le khuaizu a luanna leitang, Kanaan mite, Hit mite, Amor mite, Perez mite, Hiv mite le Jebus mite’ omna-ah amaute a paipih dingin kong paisuk hi. </VERS>
            <VERS vnumber="9"> Tu-in, en in, Israel mite’ kikona kei kiang hong tung khin a, Egypt mite in amaute a netniamna ka mu khin hi. </VERS>
            <VERS vnumber="10"> Hong pai in, nang in Egypt panin ka mi Israel-te na pai khiatpih theih nadingin Faro’ kiangah nang kong sawl ding hi,” a ci hi.
            </VERS>
            <VERS vnumber="11"> Ahih hangin Moses in Pasian kiangah, “Faro’ kiangah pai-in Egypt panin Israel mite a pai khiatpih dingin kei, kua ka hi hiam?” ci hi.
            </VERS>
            <VERS vnumber="12"> Amah in, “Nang tawh kong om taktak ding hi. Hih pen nangma adingin nangmah kong sawlna lim hi ding hi: Nangmah in Egypt panin mihingte na pai khiatpih khit ciangin, nang in hih mualtungah Pasian na bia ding hi,” a ci hi.
            </VERS>
            <VERS vnumber="13"> Tua ciangin Moses in Pasian kiangah, “Israel mite kiangah kei va pai-in amaute kiangah, ‘Na pate uh’ Pasian in note’ kiangah kei hong sawl hi,’ va ci leng, amaute in, ‘Ama min bang ahi hiam?’ ci-in hong dong leh, amaute’ tungah bang ci ding ka hi hiam?” a ci hi.
            </VERS>
            <VERS vnumber="14"> Pasian in Moses kiangah, “Keimah ka hi hi,” ci hi. Tua ciangin Pasian in, “Israel mite tungah hih thu genin, ‘Keimah a kici pa in note kiangah kei hong sawl hi,’ ci in,” a ci hi.</VERS>
            <VERS vnumber="15"> Pasian in Moses kiangah, “Hih thu Israel mite tungah gen in: ‘Topa, na pate uh’ Pasian, Abraham’ Pasian, Isaac’ Pasian le Jakob’ Pasian in note kiangah kei hong sawl hi,’ ci in. Hih pen keima min hi tawntung ahih manin kei pen khang tawntungin phawk ding ka hi hi. </VERS>
            <VERS vnumber="16"> Pai in, Israel upate kaikhawmin amaute kiangah, ‘Topa, na pate uh’ Pasian, Abraham, Isaac le Jakob’ Pasian keima tungah hong kilang khinin, “Note le Egypt gam sungah note’ tungah hong kibawlna ka mu khin hi. </VERS>
            <VERS vnumber="17"> Egypt gam panin note hong la khia-in Kanaan mite, Hit mite, Amor mite, Perez mite, Hiv mite le Jebus mite’ leitang, bawngnawi le khuaizu a luanna leitangah note kong paipih ding ka kiciam hi,” ci hi,’ va ci in.
            </VERS>
            <VERS vnumber="18"> “Amaute in nangma thu hong ngai ding uh hi. Nang le Israel upate, Egypt kumpipa kiangah pai-in ama tungah, ‘Topa ahi Hebru mite’ Pasian, kote’ kiangah hong kilang zo hi. Tu-in kong thum uh hi, Topa ka Pasian uh’ tungah biakna ka piak theih nadingun ni thum paina gamlakah kote hong paisak in,’ va ci un. </VERS>
            <VERS vnumber="19"> Thatanghat thu tawh a kisawl gawp kei buang leh Egypt kumpipa in note hong paisak loh ding zong ka thei hi. </VERS>
            <VERS vnumber="20"> Tua ahih ciangin keimah in ka khut zanin na lamdangte tawh Egypt ka vat gawp ding hi.
            </VERS>
            <VERS vnumber="21"> “Keimah in Egypt mite’ muhna-ah hih mihingte maipha ka pia ding hi. Note na pai khiat uh ciangin, a hawm guakin na pai kei ding uh hi. </VERS>
            <VERS vnumber="22"> Numei peuhmah in a veengte le ama inn sunga ompak mite’ kiang panin ngun le kham tawh kibawl kizepnate le puante ngen ding uh a, na tapate uh le na tanute uh tungah tuate na koih ding uh hi. Tua bangin note in Egypt mite’ na na sut ding uh hi,” a ci hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Tua ciangin Moses in dawngin, “Ahih hangin amaute in kei hong um loin ka thu hong ngai lo ding uh hi. Bang hang hiam cih leh amaute in, ‘Nang tungah Topa hong kilang lo hi,’ hong ci ding uh hi,” a ci hi.
            </VERS>
            <VERS vnumber="2"> Topa in ama kiangah, “Na khut sungah bang om ahi hiam?” a ci hi. Amah in, “Ciangkhut,” ci hi.
            </VERS>
            <VERS vnumber="3"> Tua ciangin amah in, “Lei-ah lawn in,” a ci hi. Tua ahih ciangin amah in leilakah lawn a, gulpi khat a suak hi. Tua gulpi kiang panin Moses tai hi. </VERS>
            <VERS vnumber="4"> Ahih hangin Topa in Moses kiangah, “Na khut zan inla a mei-in man in,” ci hi. Tua ahih ciangin amah in a khut zanin man a, ama khut sungah ciangkhut a suakkik hi. </VERS>
            <VERS vnumber="5"> Tua ciangin amah in, “Amaute in a up theih nadingun Topa, amaute’ Pasian, Abraham’ Pasian, Isaac’ Pasian le Jakob’ Pasian, nang’ tungah hong kilang khinzo hi,” a ci hi.
            </VERS>
            <VERS vnumber="6"> Tua ciangin Topa in ama kiangah, “Na khut, na ang sungah koih in,” cikik hi. Amah in a khut a ang sungah koih hi. Amah in a lak khiatkik ciangin, a khut phak a, vuk bangin a pak hi. </VERS>
            <VERS vnumber="7"> Tua ciangin Pasian in, “Na khut na ang sungah koihkik in,” ci hi. Tua ahih ciangin amah in a khut a ang sungah koihkik hi. Amah in a lak khiatkik ciangin ama cilesa dangte mah bangin damkik hi. </VERS>
            <VERS vnumber="8"> Pasian in, “Amaute in nang hong up kei a, lim masa a thudon kei uhleh zong, amaute in lim nunung um kha ding uh hi. </VERS>
            <VERS vnumber="9"> Amaute in hih lim nihte nangawn um loin na thu hong thudon kei leh, nangmah in Nail gun panin tui pawlkhat la-in lei keu tungah na sung dinga, Nail gun panin na lak tui pen lei keu tungah sisan suak ding hi,” a ci hi.
            </VERS>
            <VERS vnumber="10"> Ahih hangin Moses in Topa kiangah, “Oh, ka Topa aw, tumasiah hitaleh na nasem pa tungah thu na gen a kipan hitaleh, kei thugen a siam ka hi kei hi. Ka kampau ol-in, ka pau awk hi,” a ci hi.
            </VERS>
            <VERS vnumber="11"> Tua ciangin Topa in ama kiangah, “Kua in mipa’ kam bawl ahi hiam? Kua in amah pau thei losak, bilngongsak, musak, mittawsak ahi hiam? Topa ahi keimah hi lo ka hi hiam? </VERS>
            <VERS vnumber="12"> Tua ahih ciangin tu-in pai in. Keimah in na thugenna-ah kong huh dinga, na thugen ding nang kong hilh ding hi,” a ci hi.
            </VERS>
            <VERS vnumber="13"> Ahih hangin amah in, “Oh, ka Topa aw, hong thum ing; midang khat sawl zaw in,” a ci hi.
            </VERS>
            <VERS vnumber="14"> Tua ciangin Moses tungah Topa heh a, amah in, “Levi mi na sanggampa Aaron om hi lo ahi hiam? Amah in hoihtakin thu a gen theihna ka cian theih hi. En in, nangmah a dawn dingin amah hong pai khia a, amah in nang hong muh ciangin a lungsim sungah amah kipak ding hi. </VERS>
            <VERS vnumber="15"> Nangmah in ama kiangah thu na gen dinga, thute amah na theisak ding hi. Keimah in na thugenna uhah kong huh dinga, na hih ding uh kong hilh ding hi. </VERS>
            <VERS vnumber="16"> Amah in nang’ tangin mite tungah thu gen ding hi. Amah in nang adingin thu hong gensak dinga, nang in Pasian bangin na gen ding teng amah na sawl ding hi. </VERS>
            <VERS vnumber="17"> Nangmah in limte na bawl nading ahi hih ciangkhut na khut sungah na tawi ding hi,” a ci hi.
            </VERS>
            <VERS vnumber="18"> Tua ciangin a sungpa Jethro’ kiangah Moses pai-in ama kiangah, “Hong thum ing; Egypt-ah ka sanggamte kiangah kei hong ciahkiksakin amaute a nungta lai uh hiam hong musak in,” a ci hi. Jethro in Moses kiangah, “Cidam takin va ciahkik in,” a ci hi.
            </VERS>
            <VERS vnumber="19"> Midian gam sungah Topa in Moses kiangah, “Egypt-ah ciahkik in. Bang hang hiam cih leh nang a hong that nuam mi khempeuh si khinta uh hi,” a ci hi. </VERS>
            <VERS vnumber="20"> Tua ahih ciangin Moses in a zi le a tapate la a, la khat tungah amaute tuangsakin, Egypt gamah ciahkik hi. Pasian in a tawi dingin a gen ciangkhut, Moses in ama khut sungah a tawi hi.
            </VERS>
            <VERS vnumber="21"> Topa in Moses kiangah, “Egypt-ah na ciahkik ciangin, nangma hih theih dingin vangliatna kong piaksa na lamdangte khempeuh Faro’ mai-ah na hih ding thei in. Ahih hangin keimah in ama lungsim ka khauhsak dinga, amah in mite paisak lo ding hi. </VERS>
            <VERS vnumber="22"> Nangmah in Faro’ kiangah, ‘Topa in hih bangin ci hi: Israel pen ka tapa a suak masa hi a, </VERS>
            <VERS vnumber="23"> nangma kiangah, “Amah in kei hong biak theih nadingin ka tapa paisak in,” kong ci hi. Amah paisak ding na nial leh, en in, na tapa a suak masa ka that ding hi, ci hi,’ ci in,” a ci hi.
            </VERS>
            <VERS vnumber="24"> Lampi-ah a giahna khatah Topa in Moses dawntuahin thah a sawm hi. </VERS>
            <VERS vnumber="25"> Tua ciangin Zipporah in meisuang khat la-in a tapa’ vun dawn at khiatsak a, tua tawh Moses lawngin, “Nang pen kei’ tungah sisan tawh ka pasal na hi taktak hi!” a ci hi. </VERS>
            <VERS vnumber="26"> Tua ahih ciangin Topa in Moses that lo hi. Tua ciangin tua nu in, vun atna hangin “Sisan tawh ka pasal na hi hi,” a ci hi.
            </VERS>
            <VERS vnumber="27"> Tua laitakin Topa in Aaron kiangah, “Moses a dawn dingin sehnel gamah pai in,” ci hi. Tua ahih ciangin amah pai-in, Pasian’ mualah Moses dawnin a nam hi. </VERS>
            <VERS vnumber="28"> Topa in amah a sawlna thute khempeuh le ama sep dinga a sawl limte khempeuh Moses in Aaron’ tungah a gen hi. </VERS>
            <VERS vnumber="29"> Tua ciangin Moses le Aaron pai-in Israel upate khempeuh a kaikhawm uh hi. </VERS>
            <VERS vnumber="30"> Topa in Moses kiang a a gensa thute khempeuh Aaron in gen a, Moses in mite’ muhna-ah na lamdangte a lak hi. </VERS>
            <VERS vnumber="31"> Mite in um uh hi. Israel mite kiangah Topa hawhin, amau’ thuaknate amah in a muh khitna thu amaute in a zak uh ciangin, amaute in a lu uh kunin Pasian a bia uh hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Tua khit ciangin Faro’ kiangah Moses le Aaron pai-in, “Israel Pasian Topa in hih bangin ci hi: ‘Amaute in sehnel gamah kei adingin pawi khat a kham theih nadingun ka mite paisak in,’ ci hi,” a ci uh hi.
            </VERS>
            <VERS vnumber="2"> Ahih hangin Faro in, “Ama thu mangin Israel mite ka paisak nadingin Topa na cih uh kua ahi hiam? Topa na cih uh ka thei kei hi. Tua tham loin Israel-te ka paisak kei ding hi,” a ci hi.
            </VERS>
            <VERS vnumber="3"> Tua ciangin amaute in, “Hebru-te’ Pasian ko kiangah hong kilang zo hi. Hong thum ung; amah in natna ahih kei leh namsau tawh kote hong hihkha ding ahih manin, ni thum paina sehnel gamah kote hong paisakin, Topa ka Pasian uh’ tungah biakna hong piasak in,” a ci uh hi.
            </VERS>
            <VERS vnumber="4"> Ahih hangin Egypt kumpipa in amaute kiangah, “Moses le Aaron aw, bang hangin amau’ nasepna panin mite pai khiasak ding na hi uh hiam? Na nasepnate uhah pai un,” a ci hi. </VERS>
            <VERS vnumber="5"> Tua ciangin Faro in, “En un, tu-in hih mite tam mahmah a, amau’ nasepnate panin amaute na tawlngasak uh hi,” ci lai hi.
            </VERS>
            <VERS vnumber="6"> Tua ni mahin Faro in nasem ukte le a nasem mapite thu pia a, </VERS>
            <VERS vnumber="7"> “Tumasiah-a bangin, leiseek bawl nadingin mite tungah buhtu na pia nawn kei ding uh hi. Amaute paisak unla, amau mah buhtu khawmsak tawm un. </VERS>
            <VERS vnumber="8"> Ahih hangin tumasiah-a a leiseek bawlzah mah uh amaute na bawlsak ding uh hi. Bangbang hitaleh na khiam kei ding uh hi. Bang hang hiam cih leh amaute thadah uh hi. Tua ahih manin amaute kiko-in, ‘Kote hong paisakin ka Pasian uh tungah biakna hong piasak un’ ci uh hi. </VERS>
            <VERS vnumber="9"> Amaute in na semin zuau thute a don loh nadingin mihingte tungah nasep haksa zaw suan un,” a ci hi.
            </VERS>
            <VERS vnumber="10"> Tua ahih ciangin nasem ukte le nasem mapite pai khia-in mite tungah, “Faro in hih bangin ci hi: ‘Note buhtu kong pia kei ding hi. </VERS>
            <VERS vnumber="11"> Note pai unla, na muhna peuhpeuh uhah na buhtu ding uh va zong tawm un. Ahih hangin na nasep ngeizah uh themkhat zong hong kikhiam lo ding hi,’ ci hi,” a ci uh hi. </VERS>
            <VERS vnumber="12"> Tua ahih ciangin a buhtu dingun buhkung a kaikhawm dingin Egypt gam khempeuh ah mite kikhenthang uh hi. </VERS>
            <VERS vnumber="13"> Nasem ukte in kin ngaihsut uh a, “Buhtu hong kipiak hun mah bangin na nisim nasep zah uh zo un,” ci uh hi. </VERS>
            <VERS vnumber="14"> Israel mi nasem mapi, Faro’ nasem ukte in amaute a uk dingin a koih sawn mite kisatin, “Bang hangin tu ciang dong, leiseek bawl ding na nasep khempeuh uh hih khin nai lo na hi uh hiam?” ci-in kidong hi.
            </VERS>
            <VERS vnumber="15"> Tua ciangin Israel mi nasem mapite hong pai-in Faro’ kiangah, “Bang hangin na nasemte hih bangin hong bawl na hi hiam? </VERS>
            <VERS vnumber="16"> Na nasemte tungah buhtu hong kipia lo hi. Ahi zongin amaute in ko tungah, ‘Leiseek bawl un!’ hong ci hi. En in, na nasem kote hong kisat hi. Hih thu-ah nangma mite khial zaw hi,” a ci uh hi.
            </VERS>
            <VERS vnumber="17"> Ahih hangin amah in, “Note na thadah uh hi, note na thadah uh hi. Tua ahih ciangin note in, ‘Hong paisak unla, Topa’ tungah biakna hong piasak un,’ na ci uh hi. </VERS>
            <VERS vnumber="18"> Tu-in pai unla na sem un. Bang hang hiam cih leh note buhtu hong kipia lo dinga, ahi zongin leiseek a mal ngeina zah mah na pia khia ding uh hi,” a ci hi. </VERS>
            <VERS vnumber="19"> Amaute in, “Bangbang hitaleh nisimin leiseek na seek zah uh khiam lo ding,” a cih ciangin, amaute thu haksapi sungah om ahih lam uh Israel mi nasem mapite in mu uh hi.
            </VERS>
            <VERS vnumber="20"> Amaute Faro kiang panin a pai khiat ciangun, amaute a na ngak Moses le Aaron tawh kituak uh hi. </VERS>
            <VERS vnumber="21"> Amaute in, “Topa in note hong enin thu hong khen hen. Bang hang hiam cih leh Faro le a nasemte’ muhna-ah kote a khial nong suaksak uh a, kote hong kithah theih nadingin thu a zong na hi uh hi,” a ci uh hi.
            </VERS>
            <VERS vnumber="22"> Tua ciangin Topa’ lamah Moses kiheikikin, “Topa aw, bang hangin nangmah in hih mite tungah siatna bawl na hi hiam? Bang hangin kei hong sawl peuhmah na hi hiam? </VERS>
            <VERS vnumber="23"> Bang hang hiam cih leh nangma min suangin Faro’ kiangah thugen dingin ka pai khit a kipan, amah in hih mite tungah siatna bawl napi-in nangmah in na mite na hon khia het kei hi,” a ci hi.</VERS>
        </CHAPTER>
        <CHAPTER cnumber="6">
            <VERS vnumber="1"> Ahih hangin Topa in Moses kiangah, “Tu-in Faro’ tungah ka bawl ding na mu ding hi. Bang hang hiam cih leh amah in ut lopipi-in amaute sawl khia ding hi. Amah in ut lopipi-in ama leitang panin amaute hawl khia taktak ding hi,” a ci hi.
            </VERS>
            <VERS vnumber="2"> Pasian in Moses kiangah, “Kei pen Topa ka hi hi. </VERS>
            <VERS vnumber="3"> Abraham, Isaac le Jakob-te’ tungah Vanglian Pasian-in ka kilang a, ahih hangin Topa ahi keima min tawh amaute’ tungah kei ka kitheisak kei hi. </VERS>
            <VERS vnumber="4"> Amaute tawlkhat sung a tenna leitang ahi Kanaan gam amaute’ tungah piak dingin amaute tawh ka thuciamna zong ka kipsak hi. </VERS>
            <VERS vnumber="5"> Tua tham loin Egypt mite in salin a neih Israel mite’ thumna ka za zo a, ka thuciamna ka phawk zo hi. </VERS>
            <VERS vnumber="6"> Tua ahih ciangin Israel mite’ tungah, ‘Kei pen Topa ka hi hi. Egypt mite’ na na sepna uh panin note kong pai khiatpih ding hi. Amau’ sal hihna panin note kong khah khia dinga, a thahat ka khut zanin thukhenna nasep lian tawh note kong hon khia ding hi. </VERS>
            <VERS vnumber="7"> Keima mi dingin note kong la dinga, kei pen note’ Pasian ka hi ding hi. Egypt mite’ sila hihna panin note a hong pai khiatpih pa, Topa na Pasian uh ka hihna note in na thei ding uh hi. </VERS>
            <VERS vnumber="8"> Abraham, Isaac le Jakob-te’ tunga ka ciam leitangah note kong paipih ding hi. Tua leitang na neih dingun note’ tungah kong pia ding hi. Kei pen Topa ka hi hi, ci hi,’ ci in,” a ci hi. </VERS>
            <VERS vnumber="9"> Moses in tua bangmahin Israel mite tungah a gen hi. Ahih hangin amau’ lungsim kitapna le a salsuahna sung uhah a gimna uh hangin amaute in Moses’ thu ngai lo uh hi.
            </VERS>
            <VERS vnumber="10"> Tua ciangin Topa in Moses kiangah, </VERS>
            <VERS vnumber="11"> “Pai-in va tum inla, ama leitang panin Israel mite a pai khiatsak nading Egypt kumpipa Faro’ kiangah va gen in,” a ci hi.
            </VERS>
            <VERS vnumber="12"> Ahih hangin Moses in Topa kiangah, “En in, Israel mite nangawn in ka thu hong ngai lo uh hi. Tua ahih ciangin bangci-in thugen siam lo keima thu, Faro in hong ngai ding ahi hiam?” a ci hi.
            </VERS>
            <VERS vnumber="13"> Ahih hangin Topa in Moses le Aaron tungah thu gen a, Egypt gam panin Israel mite a pai khiatpih dingin note ka hong sawlna thu, Israel mite le Egypt kumpipa Faro’ tungah va gen un, ci-in a hanthawn hi.
            </VERS>
            <VERS vnumber="14"> Hihte pen amau’ beh lutangte ahi hi: Israel’ ta a suak masa Reuben’ tapate: Hanok, Pallu, Hezron le Karmi ahi hi. Hihte pen Reuben-te beh ahi hi. </VERS>
            <VERS vnumber="15"> Simeon’ tapate: Jemuel, Jamin, Ohad, Jakhin, Zohar le Kanaan numei’ tapa Shaul ahi hi. Hihte pen Simeon-te beh ahi hi. </VERS>
            <VERS vnumber="16"> Hihte pen amau’ khang tawh kizui-in Levi’ tapate’ min ahi hi: Gershon, Kohath le Merari hi a, Levi kum za le kum sawmthum le kum sagih nungta hi. </VERS>
            <VERS vnumber="17"> Gershon’ tapate: Amau’ innkuan tawh kizui-in Libni le Shimei ahi hi. </VERS>
            <VERS vnumber="18"> Kohath’ tapate: Amram, Izhar, Hebron le Uzziel hi a, Kohath kum za le kum sawmthum le kum thum nungta hi. </VERS>
            <VERS vnumber="19"> Merari’ tapate: Mahli le Mushi ahi hi. Hihte pen amau’ khang tawh kizui-in Levi-te beh ahi hi.
            </VERS>
            <VERS vnumber="20"> Amram in ama pa’ sanggamnu Jokhebed zi-in la a, tua nu in amah tawh Aaron le Moses nei hi. Amram kum za le kum sawmthum le kum sagih nungta hi. </VERS>
            <VERS vnumber="21"> Izhar’ tapate: Korah, Nefeg le Zikri ahi hi. </VERS>
            <VERS vnumber="22"> Uzziel’ tapate: Mishael, Elzafan le Sithri ahi hi.
            </VERS>
            <VERS vnumber="23"> Aaron in Amminadab’ tanu, Nahshon’ sanggamnu Elisheba zi-in la hi. Tua nu in amah tawh Nadab, Abihu, Eleazar le Ithamar nei hi. </VERS>
            <VERS vnumber="24"> Korah’ tapate: Assir, Elkanah le Abiasaf hi a, hihte pen Korah-te beh ahi hi. </VERS>
            <VERS vnumber="25"> Aaron’ tapa Eleazer in Putiel’ tanute khat zi-in la hi. Tua nu in amah tawh Finehas nei hi. Hihte pen a innkuan kuanin Levi mite’ beh lutangte ahi hi.
            </VERS>
            <VERS vnumber="26"> “Egypt gam panin Israel mite a honpi-in pai khiatpih in,” Topa in a cihna mite pen hih Aaron le Moses ahi uh hi. </VERS>
            <VERS vnumber="27"> Egypt gam panin Israel mite pai khiatpih nading thu Egypt kumpipa Faro’ tunga thu a gente pen hih Moses le Aaron ahi uh hi.
            </VERS>
            <VERS vnumber="28"> Egypt gamah Moses kiangah Topa in thu a gen ni-in, </VERS>
            <VERS vnumber="29"> Topa in Moses kiangah, “Kei pen Topa ka hi hi. Na tunga kong gen khempeuh Egypt kumpipa Faro’ tungah gen in,” a ci hi.
            </VERS>
            <VERS vnumber="30"> Ahih hangin Moses in Topa kiangah, “En in, kei pen thugen a siam lo mi ka hi hi. Tua ahih ciangin bangci-in Faro in ka thu hong ngai ding ahi hiam?” a ci hi.</VERS>
        </CHAPTER>
        <CHAPTER cnumber="7">
            <VERS vnumber="1"> Topa in Moses kiangah, “Thei in, Faro’ tungah Pasian bangin nang kong bawl hi. Na sanggampa Aaron pen na kamsangpa hi ding hi. </VERS>
            <VERS vnumber="2"> Nang kong thupiak khempeuh na gen ding hi. Ama leitang panin Israel mite a pai khiatsak nadingin Faro’ tungah na sanggampa Aaron in gen ding hi. </VERS>
            <VERS vnumber="3"> Ahih hangin keimah in Faro’ lungsim ka khauhsak dinga, Egypt gamah ka limte le ka na lamdangte tampi ka bawl khit hangin </VERS>
            <VERS vnumber="4"> Faro in nang’ thu hong ngai lo ding hi. Tua ciangin keimah in Egypt tungah gimna ka tungsak dinga, thukhen nasepna lianpite tawh Egypt gam panin Israel mi ahi ka mihonte ka pai khiatpih ding hi. </VERS>
            <VERS vnumber="5"> Keimah in Egypt tungah gimna tungsakin amaute’ lak panin Israel mite ka pai khiatpih ciangin Egypt mite in Topa ka hihna hong thei ding uh hi,” a ci hi. </VERS>
            <VERS vnumber="6"> Moses le Aaron zong Topa’ sawl bangmahin gamta uh a, Topa in amaute a thupiak bangin amaute in sem uh hi. </VERS>
            <VERS vnumber="7"> Tu-in amaute in Faro’ tungah thu a gen laitakun Moses kum sawmgiat pha a, Aaron kum sawmgiat le kum thum a pha hi.
            </VERS>
            <VERS vnumber="8"> Topa in Moses le Aaron’ kiangah, </VERS>
            <VERS vnumber="9"> “Faro in note kiangah, ‘Note a thutak na hihna uh nalamdang khat tawh hong lak un,’ hong cih ciangin nangmah in Aaron kiangah, ‘Gulpi khat a suah theih nadingin na ciangkhut la inla, Faro’ mai-ah khia suk in,’ ci in,” a ci hi. </VERS>
            <VERS vnumber="10"> Tua ahih ciangin Faro’ kiangah Moses le Aaron pai-in Topa’ thupiak bangin gamta uh hi. Aaron in Faro le a uliante’ mai-ah a ciangkhut lawn suk a, gulpi khat a suak hi. </VERS>
            <VERS vnumber="11"> Tua ciangin Faro in a mipilte le a aisan siamte a sam hi. Egypt mitphial siamte in zong amau’ siamna tawh tua bang teek mahin a bawl thei uh hi. </VERS>
            <VERS vnumber="12"> Bang hang hiam cih leh a milip in a ciangkhut uh khia suk ciat uh a, tuate gulpi vive a suak hi. Ahih hangin Aaron’ ciangkhut in amau’ ciangkhutte a valhtum hi. </VERS>
            <VERS vnumber="13"> Topa’ gensa bangin Faro’ lungsim khauh lai a, amah in amaute’ thu ngai lo hi.
            </VERS>
            <VERS vnumber="14"> Tua ciangin Topa in Moses kiangah, “Faro’ lungsim khauh mahmah a, amah in mite paisak nuam lo hi. </VERS>
            <VERS vnumber="15"> Tua ahih manin zingsangin Nail gun-ah a pai ciangin amah tawh a kimu dingin nang zong pai in. Gulpi a suak na ciangkhut pen mah tawi inla, gun gei-ah amah ngak in. </VERS>
            <VERS vnumber="16"> Amah tawh na kimuh ciangin ama kiangah, ‘Sehnel gam sungah ama mite in amah a biak theih nadingin a mite na paisak nading a gen dingin Hebru-te’ Pasian, Topa in nang’ kiangah kei hong sawl khin hi. Ahi zongin tu ciang dong ama thu na mang kei hi. </VERS>
            <VERS vnumber="17"> Tua ahih manin Topa in, “Keima sep ding thute a muh ciangin kei kua ka hi hiam cih hong thei ding hi,” ci hi. En in, hih ka ciangkhut tawh gun tui ka sat dinga, tuite sisan hong suak ding hi. </VERS>
            <VERS vnumber="18"> Ngasate si dinga, gun tui uih gawp ding ahih manin Egypt mite in dawn thei lo ding uh hi,’ ci in,” a ci hi.
            </VERS>
            <VERS vnumber="19"> Topa in Moses kiangah, “Aaron kiangah hih bangin gen in: ‘Na ciangkhut la inla, sisan a suah theih nadingin Egypt tuite, amau’ gunte, amau’ luite, amau’ bualte’ tung le amau’ tuili khempeuhte’ tungah na khut zan in. Egypt gam sunga sing beel le suang beel khempeuh sung nangawnah sisan om ding hi,’ ci in,” a ci hi.
            </VERS>
            <VERS vnumber="20"> Moses le Aaron in Topa’ thupiak bangin hih uh hi. Faro le ama uliante’ muhin amah in ciangkhut vik to-in Nail gun sunga om tui sat a, Nail gun sunga om tui khempeuh sisan a suak hi. </VERS>
            <VERS vnumber="21"> Nail gun sunga ngasate si hi. Nail gun uih a, Egypt mite in Nail gun pan a tui dawn thei lo uh hi. Egypt gam sung khempeuh ah sisan om hi. </VERS>
            <VERS vnumber="22"> Ahih hangin Egypt mitphial siamte in amau’ siamna tawh tua bangmah bawl thei uh hi. Tua ahih ciangin Faro’ lungsim a khauh ngei mahin khauh a, Topa’ gensa bangin amah in amaute’ thu ngai lo hi. </VERS>
            <VERS vnumber="23"> Faro kihei-in a inn sungah pai a, amah in a lungsim nangawnah tua thu ngaihsutin nei nawn lo hi. </VERS>
            <VERS vnumber="24"> Amaute in Nail gun tui dawn thei lo uh ahih manin Egypt mite khempeuh in Nail gun kiim tengah tui dawn ding a to uh hi.
            </VERS>
            <VERS vnumber="25"> Topa in gun a sat zawh ni sagih pha ta hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Tua ciangin Topa in Moses tungah, “Faro’ kiangah pai-in ama tungah, Topa in hih bangin ci hi: “Amaute in keimah hong biak theih nadingin ka mite paisak in. </VERS>
            <VERS vnumber="2"> Ahih hangin amaute na paisak kei leh, en in, na gam khempeuh uiphukte tawh ka gimsak ding hi. </VERS>
            <VERS vnumber="3"> Nail gun pen uiphukte tawh kidim dinga, tuate pen na inn sung, na lupna inndei sung, na lupna tung, na nasemte le na mipihte’ inn sung, na meikhukte le na annel mekna kuang sung uhah hong pai ding uh hi. </VERS>
            <VERS vnumber="4"> Uiphukte, nang’ tung le na nasemte khempeuh tungah hong pai ding hi,” ci hi,’ ci-in gen in,” a ci hi.
            </VERS>
            <VERS vnumber="5"> Topa in Moses tungah, “Aaron kiangah hih bangin gen in: ‘Gunte, luite le tuilite tungah na ciangkhut zan inla, Egypt leitang tungah uiphukte paisak in,’ ci-in gen in,” a ci hi. </VERS>
            <VERS vnumber="6"> Tua ahih ciangin Aaron in Egypt tuite tungah a khut zan a, uiphukte hong pai-in Egypt leitang a tuam hi. </VERS>
            <VERS vnumber="7"> Ahih hangin mitphial siamte in amau’ siamna tawh tua bangmah bawl thei uh a, Egypt leitang tungah uiphukte omsak uh hi.
            </VERS>
            <VERS vnumber="8"> Tua ciangin Faro in Moses le Aaron samin, “Kei le ka mite’ kiang panin uiphukte a lakkhiat nadingin Topa’ tungah thum in. Topa’ tungah biakna a pia dingin mite ka paisak ding hi,” a ci hi.
            </VERS>
            <VERS vnumber="9"> Tua ciangin Moses in Faro’ kiangah, “Nail gun sung cih sim loh, nangma kiang le na innte panin uiphukte a bei nadingin nang le na nasemte le na mite adingin ka thum theih nadingin a hun khat seh in,” a ci hi.
            </VERS>
            <VERS vnumber="10"> Amah in, “Zing ciang,” ci hi. Moses in, “Topa ahi kote’ Pasian tawh a kibang kuamah om lo hi, ci-in na theih nadingin nangma cih bang hi tahen. </VERS>
            <VERS vnumber="11"> Nang le na innte le na nasemte le na mite’ kiang panin uiphukte pai khia ding uh a, Nail gun sung bekah omlai ding hi,” a ci hi. </VERS>
            <VERS vnumber="12"> Tua ahih ciangin Faro’ kiang panin Moses le Aaron a pai khia uh hi. Faro’ tungah a tunsak uiphukte a beisak nadingin Topa’ tungah Moses in thu a ngen hi. </VERS>
            <VERS vnumber="13"> Topa in Moses’ nget bangin hih a, innte le huang sung le lote panin uiphukte a si hi. </VERS>
            <VERS vnumber="14"> Amaute in a lomlomin tuate khawm uh a, gam sungteng uih hi. </VERS>
            <VERS vnumber="15"> Ahih hangin nopna a omkik lam Faro in a muh ciangin, amah in a lungsim khauhsak a, Topa’ gensa bangin amau’ thu ngai lo hi.
            </VERS>
            <VERS vnumber="16"> Tua ciangin Topa in Moses tungah, “Aaron’ kiangah hih bangin gen in: ‘Egypt gam sung khempeuh ah thokang a om nadingin na ciangkhut zanin leivui sat in,’ ci in,” a ci hi. </VERS>
            <VERS vnumber="17"> Amaute in tua bangmahin hih uh hi. Aaron in a ciangkhut tawh leivui sat a, mihing tung le ganhing tungah thokang hong om hi. Egypt gam sung khempeuh ah leivui teng thokang suak hi. </VERS>
            <VERS vnumber="18"> Mitphial siamte in amau’ siamna tawh thokang piansak ding sin uh a, ahih hangin amaute in hih thei lo uh hi. Tua ahih ciangin mihing le ganhing tungah thokangte om hi. </VERS>
            <VERS vnumber="19"> Mitphial siamte in Faro’ kiangah, “Hih pen Pasian’ nasepna ahi hi,” ci uh hi. Ahih hangin Faro’ lungsim khauh a, Topa’ gensa bangin amah in amaute’ thu ngai lo hi.
            </VERS>
            <VERS vnumber="20"> Tua ciangin Topa in Moses kiangah, “Zingsangin tho baihin gun-ah Faro hong pai ding ngakin ama kiangah, ‘Topa in hih bangin ci hi: “Amaute in keimah hong biak theih nadingun ka mite paisak in. </VERS>
            <VERS vnumber="21"> Tua bang hi loin, ka mite na paisak kei leh, en in, nang le na nasemte le na mite’ tung le na innte sungah tho honpite kong sawl ding hi. Egypt mite’ innte le tuate’ dinna leitang zong tho honpite tawh kidim ding hi. </VERS>
            <VERS vnumber="22"> Ahih hangin tua ni ciangin kei pen hih leitang tungah Topa ka hihna na theih nadingin tho honpite a om loh nadingin ka mite a tenna Goshen leitang keimah in ka tuam koih ding hi. </VERS>
            <VERS vnumber="23"> Tua bangin keima mite le nangma mite a kilamdanna khat ka bawl ding hi. Zing ciangin hih lim hong om ding hi,” ci hi,’ ci-in gen in,” a ci hi. </VERS>
            <VERS vnumber="24"> Topa in tua bangmahin hih ahih manin Faro’ inn sung le ama nasemte’ inn sungah tho honpi hong pai a, thote’ hangin Egypt gam sung khempeuh leitang kisia hi.
            </VERS>
            <VERS vnumber="25"> Tua ciangin Faro in Moses le Aaron sam a, “Pai un; hih gam sungah na Pasian tung uhah biakna pia un,” a ci hi.
            </VERS>
            <VERS vnumber="26"> Ahih hangin Moses in, “Tua bangin hih ding kituak lo hi. Bang hang hiam cih leh Egypt mite adingin a deihhuai lo biaknate kote in Topa ka Pasian uh tungah ka pia ding uh hi. Egypt mite adingin a deihhuai lo biaknate amau’ muhna-ah pia le ung, amaute in suang tawh kote hong deng ding uh hi lo ahi hiam? </VERS>
            <VERS vnumber="27"> Kote, ni thum paina sehnel gamah pai-in ama hong thupiak ding bangin Topa ka Pasian uh tungah biakna ka va pia ding uh hi,” a ci hi.
            </VERS>
            <VERS vnumber="28"> Tua ahih ciangin Faro in, “Sehnel gamah Topa na Pasian uh tungah biakna a pia dingin note kong paisak ding hi. Ahi zongin gamlapi-ah na pai kei ding uh hi. Kei adingin zong hong thumsak un,” a ci hi.
            </VERS>
            <VERS vnumber="29"> Tua ciangin Moses in, “En in, nang kiang panin kei pai khia-in Faro’ kiang pan, a nasemte’ kiang pan le a mite’ kiang panin tho honpite zing ciangin a pai khiat theih nadingin Topa’ tungah thu ka ngen ding hi. Ahi zongin Topa’ tungah biakna a pia dingin mite paisak lohna tawh Faro hong zuautatkik nawn kei in,” a ci hi.
            </VERS>
            <VERS vnumber="30"> Tua ahih ciangin Faro’ kiang panin Moses pai khia-in Topa’ tungah thu a ngen hi. </VERS>
            <VERS vnumber="31"> Topa in Moses’ nget bangin pia a, Faro’ kiang, a nasemte’ kiang le a mite’ kiang panin tho honpite la khia a, khat zong om nawn lo hi. </VERS>
            <VERS vnumber="32"> Ahi zongin Faro in hih hunin zong a lungsim khauhsak lai a, mite paisak lo hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Tua ciangin Topa in Moses tungah, “Faro’ kiangah pai-in ama kiangah, ‘Topa, Hebru-te’ Pasian in hih bangin ci hi: “Amaute in keimah hong biak theih nadingin ka mite paisak in. </VERS>
            <VERS vnumber="2"> Bang hang hiam cih leh nang in amaute paisak ding nialin amaute na let lai leh, </VERS>
            <VERS vnumber="3"> lo sunga om ganhing, sakolte, late, kalaohte, bawnghonte le tuuhonte tungah a nasia mahmah gimna ka tungsak ding hi. </VERS>
            <VERS vnumber="4"> Israel mite a’ khempeuh khat beek a sih loh nadingin Israel-te’ ganhingte le Egypt-te’ ganhingte’ kikalah Topa in a kilamdanna khat ka bawl ding hi,” ci hi,’ ci-in gen in,” a ci hi. </VERS>
            <VERS vnumber="5"> Topa in a hun khat seh a, “Zing ciangin Topa in hih gam sungah hih na hong sem ding hi,” a ci hi.
            </VERS>
            <VERS vnumber="6"> A zing ciangin Topa in hih na sem hi. Egypt mite’ ganhing khempeuh si a, ahih hangin Israel mite’ ganhing khat zong si lo hi. </VERS>
            <VERS vnumber="7"> Faro in a en dingin mi sawl a, Israel-te’ ganhing khat zong na si lo hi. Ahih hangin Faro’ lungsim khauh lai a, amah in mite paisak lo hi.
            </VERS>
            <VERS vnumber="8"> Topa in Moses le Aaron’ kiangah, “Meiphualpi panin khut dimin vut la unla, Faro’ muhin vantung lamah Moses in lawn hen. </VERS>
            <VERS vnumber="9"> Tua vutte, Egypt gam khempeuh ah leivui neel bangin kithehthang dinga, Egypt gam sung khempeuh ah mihing le ganhing tungah meimatum suakin kilawh gawp ding hi,” a ci hi. </VERS>
            <VERS vnumber="10"> Tua ahih ciangin amaute in meiphualpi panin vutte la-in Faro’ mai-ah ding uh a, Moses in vantung lamah tuate lawn a, tuate in mihing le ganhing tungah meimatum piangsakin kilawh gawp hi. </VERS>
            <VERS vnumber="11"> Mitphial siamte in meimatum veina hangin Moses dem zo nawn lo uh hi. Bang hang hiam cih leh mitphial siamte le Egypt mite khempeuh in meimatum vei uh hi. </VERS>
            <VERS vnumber="12"> Ahih hangin Topa in Faro’ lungsim khauhsak a, Topa in Moses’ tunga a gensa bangin amah in amaute’ thu ngai lo hi.
            </VERS>
            <VERS vnumber="13"> Tua ciangin Topa in Moses kiangah, “Zingsangin tho baih inla, Faro’ mai-ah dingin ama kiangah, ‘Hebru mite’ Pasian, Topa in hih bangin ci hi: “Amaute in keimah hong biak theih nadingun ka mite paisak in. </VERS>
            <VERS vnumber="14"> Bang hang hiam cih leh leitung khempeuh ah kei tawh a kibang khat beek om lo hi, ci-in na theih nadingin hih hunin na inn sungtawng dong le na nasemte le na mite’ tungah ka gimnate khempeuh kong tungsak ding hi. </VERS>
            <VERS vnumber="15"> Bang hang hiam cih leh tu-in keimah in ka khut zanin natna tawh nang le na mite hong vat gawpin, leitung panin note hong kibeisak thei hi. </VERS>
            <VERS vnumber="16"> Ahi zongin leitung khempeuh ah keima min a kipulak theih nadingin note tungah ka vangliatna lah ding deihna-in kong nungtasak lai hi. </VERS>
            <VERS vnumber="17"> Ka mite tungah nang kiliansak lai-in amaute na paisak kei hi. </VERS>
            <VERS vnumber="18"> En in, zing ciang tubang hunin Egypt gam a kisat a kipanin tuhun dongin tua bang a kimu ngei lo, a tam mahmah gialpi ka kiasak ding hi. </VERS>
            <VERS vnumber="19"> Tua ahih ciangin tu-in mi sawl inla, na ganhingte le gamlak a na neihte khempeuh a muanhuai bukna-ah koih in. Bang hang hiam cih leh inn-ah a kipaipih lo, gamlak a om mihing le ganhing tungah gialpi kia dinga, amaute si ding uh hi,” ci hi,’ ci-in gen in,” a ci hi. </VERS>
            <VERS vnumber="20"> Tua ciangin Faro’ nasemte’ lak panin Topa’ thu a zahtak mi in ama silate le a ganhingte inn-ah taisak hi. </VERS>
            <VERS vnumber="21"> Ahi zongin Topa’ thu a don lo mi in ama silate le a ganhingte gamlakah nusia hi.
            </VERS>
            <VERS vnumber="22"> Topa in Moses kiangah, “Egypt gam sung khempeuh a mihing le ganhing le gamlak kungte khempeuh tungah gialpi a kiat theih nadingin vantung lamah na khut zan in,” a ci hi. </VERS>
            <VERS vnumber="23"> Tua ciangin Moses in vantung lamah a ciangkhut a zan hi. Topa in van gingsakin gialpi kiasak a, leitungah keek kia suk hi. Topa in Egypt gam sungah gialpi zusak hi. </VERS>
            <VERS vnumber="24"> Egypt gam minam khat a suah khit a kipanin tua bang a om ngei lo, a tam mahmah gialpi le gialpi lakah khua phia-in keek ging om tawntung hi. </VERS>
            <VERS vnumber="25"> Gialpi in Egypt gam sunga a om mihing le ganhing, na khempeuh deng gawp hi. Gialpi in gamlak kung khempeuh deng gawp a, gamlak singkung khempeuh dengtan hi. </VERS>
            <VERS vnumber="26"> Israel mite a omna Goshen gam bekah gialpi kia lo hi.
            </VERS>
            <VERS vnumber="27"> Tua ciangin Faro in mi sawlin Moses le Aaron samsakin amaute kiangah, “Tutungin ka khial hi. Topa man hi. Kei le ka mite ka khial uh hi. </VERS>
            <VERS vnumber="28"> Topa’ tungah thum un. Bang hang hiam cih leh hih vanging le gialpi kicing zo hi. Note kong paisak dinga, note na khawl nawn kei ding uh hi,” a ci hi.
            </VERS>
            <VERS vnumber="29"> Moses in ama kiangah, “Khuapi panin ka pai khiat khit phetin Topa’ lamah ka khut ka zan ding hi. Leitung pen Topa a’ hi, ci-in na theih nadingin vanging tawpin gialpi om nawn lo ding hi. </VERS>
            <VERS vnumber="30"> Ahih hangin nang le na nasemte in ahihleh, Topa Pasian na zahtak nai lohna uh ka thei hi,” a ci hi.
            </VERS>
            <VERS vnumber="31"> (Anthul kungte le mangbuhham kisia hi. Bang hang hiam cih leh mangbuhhamte a vuih laitak hi a, anthul kungte a pak laitak ahi hi. </VERS>
            <VERS vnumber="32"> Ahih hangin mangbuh le mangbuhmante sia lo hi. Bang hang hiam cih leh tuate khangham nai lo hi.)
            </VERS>
            <VERS vnumber="33"> Tua ahih ciangin Faro’ kiang pan khuapi pualamah Moses pai khia a, Topa’ lamah a khut zanin thu a ngen hi. Vanging le gialpi tawp pah a, leitungah guah bua nawn lo hi. </VERS>
            <VERS vnumber="34"> Ahih hangin guah le gialpi le vanging a khawlna Faro in a muh ciangin amah khial lai a, amah le a nasemte in a lungsim uh khauhsak uh hi. </VERS>
            <VERS vnumber="35"> Tua ahih ciangin Topa in Moses tungtawnin a gensa bangin Faro’ lungsim khauh lai a, amah in Israel mite paisak lo hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Kauphe Gimna
            </VERS>
            <VERS vnumber="1-2"> Tua ciangin Topa in Moses tungah, “Faro’ kiangah pai in. Bang hang hiam cih leh amaute’ lakah hih keima limte ka lah theih nading le keimah in Egypt mite ka mawlpihna le amaute’ lakah bang limte bawl khin cihna thu na tate le na tute’ zakna-ah na gen theih nading le, Topa ka hihna na theih nadingin ama lungsim le a nasemte’ lungsim ka khauhsak hi,” a ci hi.
            </VERS>
            <VERS vnumber="3"> Tua ahih ciangin Faro’ kiangah Moses le Aaron pai-in ama kiangah, “Hebru mite’ Pasian, Topa in hih bangin ci hi: ‘Ka mai-ah nang na kiniamkhiat nading bang tanvei nial ding na hi hiam? Amaute in keimah hong biak theih nadingin ka mite paisak in. </VERS>
            <VERS vnumber="4"> Bang hang hiam cih leh ka mite paisak ding na nial leh, zing ciangin na gam sungah kauphete kong paipih dinga, </VERS>
            <VERS vnumber="5"> kuamah in leitang a muh theih loh nadingin tuate in lei maitang khempeuh tuam ding uh hi. Gialpi khit cianga nang a’ dinga a omlai sunte amaute in ne ding uh hi. Tuate in gamlak a a po nangma singkung khempeuh ne ding uh a, </VERS>
            <VERS vnumber="6"> nangma innte le na nasemte khempeuh le Egypt mite’ inn khempeuh ah dim ding uh hi. Na pu na pate uh leitang tungah a pian uh a kipan tuni donga tua bang a muh ngei lohte uh hi ding hi,’ ci hi,” ci-in a gen hi. Tua ciangin amah kihei-in Faro’ kiang panin a pai khia hi.
            </VERS>
            <VERS vnumber="7"> Faro’ nasemte in ama kiangah, “Eite tungah hih mipa bang tanvei thangzak hong hi niloh ding ahi hiam? Amaute in amau’ Pasian, Topa a biak theih nadingun mite paisak in. Egypt a siatna theitel nai lo na hi hiam?” a ci uh hi.
            </VERS>
            <VERS vnumber="8"> Tua ahih ciangin Faro kiangah Moses le Aaron kipaipihkik hi. Faro in amaute kiangah, “Pai un; Topa, na Pasian uh va bia un. Ahi zongin kua teng pai ding na hi uh hiam?” a ci hi.
            </VERS>
            <VERS vnumber="9"> Moses in, “Ka khangnote uh le ka khanghamte uh tawh ka paikhawm ding uh hi. Ka tapate uh, ka tanute uh, ka tuuhonte uh le ka bawnghonte uh tawh ka pai ding uh hi. Bang hang hiam cih leh Topa adingin pawi khat ka kham ding uh hi,” a ci hi.
            </VERS>
            <VERS vnumber="10"> Faro in amaute kiangah, “Note tawh na naupangte uh kong paisak taak leh note tawh Topa hong om ta ve! En un, note in ngimna hoih lo na nei uh hi. </VERS>
            <VERS vnumber="11"> Tua bang hi lo ding! Note’ lak panin pasalte pai unla, Topa va bia un. Bang hang hiam cih leh tua pen nomau’ ut ahi hi,” a ci hi. Faro’ omna panin amaute kihawl khia hi.
            </VERS>
            <VERS vnumber="12"> Tua ciangin Topa in Moses kiangah, “Egypt leitang tungah amaute hong omin, gialpi in a den baang kung khempeuh a ne ding kauphete sapna-in Egypt leitang tungah na khut zan khia in,” a ci hi. </VERS>
            <VERS vnumber="13"> Tua ahih ciangin Moses in Egypt leitang tungah a ciangkhut zan a, Topa in tua sun tawntung le tua zan tawntung leitang tungah nisuahna huih a nungsak hi. Zingsang ciangin nisuahna huih in kauphete hong tun khin hi. </VERS>
            <VERS vnumber="14"> Tua masiah kauphe hon tua banga a tam a om ngei lo, cikmah ciangin zong a omkik ngei lo ding, Egypt leitang tung khempeuh ah kauphe hong om a, Egypt gam buppi-ah a dim uh hi. </VERS>
            <VERS vnumber="15"> Bang hang hiam cih leh tuate in lei maitang khempeuh tuam uh a, leitang mial hi. Tuate in leitang tunga kung khempeuh le gialpi’ den baang singkung gah khempeuh ne uh hi. Egypt leitang tung khempeuh ah gamlak singkung hitaleh kungno hitaleh a hing khat beek om nawn lo hi.
            </VERS>
            <VERS vnumber="16"> Tua ciangin Faro in Moses le Aaron nawh sap a, “Topa na Pasian’ tung le nangma tungah ka khial khin hi. </VERS>
            <VERS vnumber="17"> Tua ahih ciangin tu-in ka khialhna hong maisak in. Tu-a khatvei bek, kong thum hi; keima tung panin hih sihna a lakkhiat ding Topa na Pasian’ tungah thum in,” a ci hi. </VERS>
            <VERS vnumber="18"> Tua ahih ciangin Faro kiang panin amah pai khia-in Topa’ tungah a thum hi. </VERS>
            <VERS vnumber="19"> Topa in nitumna huihpi hat mahmah khat nungsak a, tua huih in kauphete laamto-in San Tuipi sung a denna hi. Egypt gam sungah kauphe khat zong om nawn lo hi. </VERS>
            <VERS vnumber="20"> Ahih hangin Topa in Faro’ lungsim khauhsak a, amah in Israel mite paisak lo hi.
            </VERS>
            <VERS vnumber="21"> Tua ciangin Topa in Moses kiangah, “Mite in khuamial sung a zawt nading, Egypt leitang tungah khuamial a om theih nadingin vantung lamah na khut zan in,” a ci hi. </VERS>
            <VERS vnumber="22"> Tua ahih ciangin Moses in vantung lamah a khut zan a, Egypt leitang tung khempeuh ni thum sung khua mial bikbek hi. </VERS>
            <VERS vnumber="23"> Ni thum sung amau khatlekhat kimu thei lo uh a, ama omna panin kuamah pai khia thei lo hi. Ahih hangin Israel mite in amau’ tenna-ah khuavak nei uh hi.
            </VERS>
            <VERS vnumber="24"> Tua ciangin Faro in Moses samin, “Pai un, Topa va bia un; na tate uh zong note tawh hong pai thei ding hi. Na tuuhonte uh le na bawnghonte uh omsak lai un,” a ci hi.
            </VERS>
            <VERS vnumber="25"> Ahih hangin Moses in, “Topa ka Pasian uh tungah ka piak theih nadingun biakpiakna le meihal biakna kote nong neihsak kul hi. </VERS>
            <VERS vnumber="26"> Ka ganhingte uh zong kote tawh a pai kul hi. Ganno khat zong kinusia lo ding hi. Bang hang hiam cih leh Topa ka Pasian uh ka biak nadingun tuate ka paipih ding uh hi. A mun ka tun matengun bang pen tawh Topa bia ding cih ka thei kei uh hi,” a ci hi.
            </VERS>
            <VERS vnumber="27"> Ahih hangin Topa in Faro’ lungsim khauhsak a, amah in amaute paisak lo hi. </VERS>
            <VERS vnumber="28"> Tua ciangin Faro in ama kiangah, “Kei kiang panin kihem in. Nang kidawm in. Ka maitang hong mukik nawn kei in. Bang hang hiam cih leh ka maitang nong muh ni-in nang na si ding hi,” a ci hi.
            </VERS>
            <VERS vnumber="29"> Moses in, “Na cih bang hita hen! Na maitang kong mukik nawn kei ding hi,” a ci hi.</VERS>
        </CHAPTER>
        <CHAPTER cnumber="11">
            <VERS vnumber="1"> Topa in Moses kiangah, “Faro le Egypt tungah gimna khat ka tungsak lai dinga, tua khit ciangin hih lai mun panin amah in note hong paisak ding hi. Amah in note hong paisak ciangin note hong hawl khia mang khin ding hi. </VERS>
            <VERS vnumber="2"> Pasal peuhmah in a veengte kiang pan, numei peuhmah in zong a veengte’ kiang mah panin ngun le kham kizepnate a nget theih nadingun mite’ zakin thu gen in,” a ci hi. </VERS>
            <VERS vnumber="3"> Topa in Egypt mite’ muhna-ah mite maipha pia hi. Tua tham loin, mipa Moses pen Egypt leitang tung, Faro’ nasemte’ muhna le mite’ muhna-ah lian mahmah hi.
            </VERS>
            <VERS vnumber="4"> Moses in Faro’ kiangah, “Topa in hih bangin ci hi: Zankim pawlin Egypt mite’ lakah ka pai ding hi. </VERS>
            <VERS vnumber="5"> Kumpi tokhom tunga tu Faro’ tacil a kipanin an gawina nunga a om nasem numei tacil dong le ganhing tacil khempeuh, Egypt gam sungah tacil khempeuh si ding hi. </VERS>
            <VERS vnumber="6"> Cikmahin tua bang a om ngei lo, cikmah ciangin zong a omkik ngei lo ding kahna lianpi Egypt leitang tung khempeuh ah om ding hi. </VERS>
            <VERS vnumber="7"> Ahih hangin Egypt mite le Israel mite a kilamdangin Topa in bawl hi, ci-in na theih nadingun Israel mite, mihing hitaleh ganhing hitaleh, ui khat nangawn zong tau lo ding hi, ci hi” a ci hi. </VERS>
            <VERS vnumber="8"> Tua ciangin Moses in Faro’ kiangah, “Na uliante khempeuh keima kiangah hong paisukin, keima kiangah hong kun ding uh a, ‘Nang le nangmah hong zui khempeuh pai khia un,’ hong ci ding uh hi. Tua khit ciangin kei ka pai khia ding hi,” ci thuah lai hi. Tua ciangin Faro’ kiang panin amah a heh mahmahsa-in a pai khia hi.
            </VERS>
            <VERS vnumber="9"> Tua ciangin Topa in Moses kiangah, “Egypt tungah nalamdang tam ka bawl theih nadingin Faro in na thu hong ngai lo lai ding hi,” a ci hi.
            </VERS>
            <VERS vnumber="10"> Moses le Aaron in hih na lamdangte khempeuh Faro’ mai-ah a bawl uh hi. Topa in Faro’ lungsim khauhsak a, amah in Israel mite a leitang panin pai khiasak lo hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Egypt gam sungah Topa in Moses le Aaron kiangah, </VERS>
            <VERS vnumber="2"> “Tu kha pen note adingin kum kipatna hi dinga, note adingin kum khat sungah a kha masa hi ding hi. </VERS>
            <VERS vnumber="3"> Israel mihon khempeuhte tungah gen in. Tu kha ni sawm ni-in innkuan khat adingin tuuno ahih kei leh keelno khat, amau’ innkuan phazah tawh kituakin amaute in ganno khat ciat go ding uh hi. </VERS>
            <VERS vnumber="4"> Ganno khat a ne ding innkuanmi a tawmluat leh amau’ innzom a veengte tawh a mi tawh kituakin a sa hawm ding uh hi. A mi tamna le a nekzah uh tawh kizui-in ganno man pia ding uh hi. </VERS>
            <VERS vnumber="5"> Na ganno uh a sitbaang lo hi dinga, kum khat a pha a pa hi ding hi. Tua pen tuu ahi a, keel ahi zongin, khat peuhpeuh hi thei ding hi. </VERS>
            <VERS vnumber="6"> Tua gannote pen Israel mihonte khempeuh in a gawh ding hun nitak khuamui, tua kha ni sawm le li dong na kem ding uh hi. </VERS>
            <VERS vnumber="7"> Tua ciangin amaute in a si kimkhat la-in a nekna uh inn kongkhak khuam nihte le a baang tung zawl nuh ding uh hi. </VERS>
            <VERS vnumber="8"> Amaute in tua zanin a sa hangkeu-in ne ding uh a, silngo sawh loh anlum le a kha mehteh tawh amaute in ne ding uh hi. </VERS>
            <VERS vnumber="9"> A sate mun khat peuhpeuh a sial ahi a, tui tawh huanin ahi zongin ne loin, a lu le a khete le a sungkuate tawh hangkeu-in, na ne ding uh hi. </VERS>
            <VERS vnumber="10"> Zingsang dong a khing na omsak kei ding uh a, zingsang cianga a khing omlai peuhmah na haltum ding uh hi. </VERS>
            <VERS vnumber="11"> Hih bang zia-in na ne ding uh hi: Na kawng uh gakin, na khedap uh na khe uhah bulhin, na ciangkhut uh na khut uhah na tawi ding uh a, na nawh nek ding uh hi. Tua pen Topa’ Paisan Pawi ahi hi.
            </VERS>
            <VERS vnumber="12"> “Bang hang hiam cih leh keimah in tua zanin Egypt gam ka nawk dinga, Egypt leitang tungah mihing hitaleh ganhing hitaleh tacil khempeuh ka vatlum dinga, Egypt pasian-te khempeuh tungah thu ka khen ding hi. Kei pen Topa ka hi hi. </VERS>
            <VERS vnumber="13"> Note’ omna inn tunga sisan pen note adingin lim hi ding hi. Sisan ka muh ciangin note kong paisan dinga, Egypt leitang ka vat gawp ciangin note hong susia ding gimna note’ tungah hong tung lo ding hi. 
            </VERS>
            <VERS vnumber="14"> “Hih pen note adingin phawkna ni hi dinga, note in Topa’ tungah pawi bawlna ni-in na nei ding uh hi. Na khang tawntungun note in biakna ngeina kip khatin na nei tawntung ding uh hi,” a ci hi.
            </VERS>
            <VERS vnumber="15"> Topa in, “Note in ni sagih sung silngo sawh loh anlum na ne ding uh hi. A ni masa ni-in note in na inn panun silngo na hem khia ding uh hi. Bang hang hiam cih leh khatpeuh in a ni masa ni panin a ni sagih ni dong silngo sawh a nek leh, Israel mi-in tua mipa kiseh nawn lo ding hi. </VERS>
            <VERS vnumber="16"> A ni masa ni le a ni sagih ni-in a siangtho biak kikhopna khat na nei ding uh a, tua ni nih sung na bangmah na sem kei ding uh hi. Ahi zongin na milipun an huanin na ne thei ding uh hi. </VERS>
            <VERS vnumber="17"> Note in silngo sawh loh anlum pawi na bawl ding uh hi. Bang hang hiam cih leh hih ni teekteekin Egypt leitang panin na mihonte uh ka pai khiatpih hi. Tua ahih ciangin note in na khan tawntungun hih ni pen biakna ngeina kip khatin na nei tawntung ding uh hi. </VERS>
            <VERS vnumber="18"> Kha masa, tua kha sawm le li nitakin note in silngo sawh loh anlum na ne ding uh a, tua kha ni sawmnih le khat nitak dong na ne ding uh hi. </VERS>
            <VERS vnumber="19"> Bang hang hiam cih leh ni sagih sung na inn sung uhah silngo kimu lo ding hi. Mi khatpeuh, peemta hitaleh gammi hitaleh in silngo sawh a nek leh Israel mi-in tua mipa kiseh nawn lo ding hi. </VERS>
            <VERS vnumber="20"> Silngo a kisawh peuhmah na ne kei ding uh hi. Na omna khempeuh uhah silngo sawh loh anlum na ne ding uh hi,” a ci hi.
            </VERS>
            <VERS vnumber="21"> Tua ciangin Moses in Israel upate khempeuh samin amaute kiangah, “Nomau adingin na innkuan uh tawh a kituakin tuunote teel unla, Paisan Pawi bawl nading tuuno go un. </VERS>
            <VERS vnumber="22"> Puknah lomkhat la unla, kuang sunga om sisan sungah diahin, kuang sunga om sisan tawh baang tung zawl le kongkhak khuam nihte nuh un. Zingsang matengin a inn kongkhak pua-ah kuamah pai khia lo ding hi. </VERS>
            <VERS vnumber="23"> Bang hang hiam cih leh Egypt mite a that dingin Topa in hong nawk ding hi. Baang tung zawl le kongkhak khuam nih tunga sisan a muh ciangin Topa in kongkhak paisan dinga, a susia dingte pen note that dingin na inn sung uhah tumsak lo ding hi. </VERS>
            <VERS vnumber="24"> Note le na tapate un hih pen biakna ngeina kipin na nei tawntung ding uh hi. </VERS>
            <VERS vnumber="25"> Amah in hong ciamsa bangin Topa in note hong piak ding leitang na tun uh ciangin hih ngeina na zui ding uh hi. </VERS>
            <VERS vnumber="26"> Na tate un note kiangah, ‘Hih banga hihna pen bang a cih nopna ahi hiam?’ hong cih ciangin, </VERS>
            <VERS vnumber="27"> note in, ‘Topa’ Paisanna hangin biakpiakna ahi hi. Amah in eite’ innkuante hong khawi-in Egypt mite a thah lai-in Egypt gam sungah Israel innkuante paisan hi,’ na ci ding uh hi,” a ci hi. Mite in a lu uh kunin Pasian a bia uh hi. </VERS>
            <VERS vnumber="28"> Tua ciangin Topa in Moses le Aaron a thupiak bangin mite a gamta uh hi.
            </VERS>
            <VERS vnumber="29"> Ama kumpi tokhom tunga a tu Faro’ tacil a kipanin thongmial sunga a om a kiman mite’ tacil le ganhing tacil khempeuh, zankim laitakin Topa in vat gawp hi. </VERS>
            <VERS vnumber="30"> Tua zanin Faro le a nasemte khempeuh le Egypt mite khempeuh tho uh a, Egypt gam sungah kahna lianpi a om hi. Bang hang hiam cih leh khat beek a sih lohna inn khat zong om lo hi. </VERS>
            <VERS vnumber="31"> Faro in Moses le Aaron zan sap a, “Ding un; keima mite’ lak panin note le Israel mite pai khia unla, na gensa bangun Topa va bia un. </VERS>
            <VERS vnumber="32"> Na gensa bangun na tuuhonte uh le na bawnghonte uh la unla, pai un. Kei zong thupha hong pia un,” a ci hi.
            </VERS>
            <VERS vnumber="33"> Tua gam panin mite manlangin a sawlkhiat nading uhah Egypt mite nawh tat mahmah uh hi. Bang hang hiam cih leh amaute in, “Eite khempeuh i si khin ding hi,” a ci uh hi. </VERS>
            <VERS vnumber="34"> Tua ahih ciangin mite in silngo sawh nai loh a annel lom uh la-in, annel mekna amau’ kuangte puan tawh tunin a liangko uhah pua uh hi. </VERS>
            <VERS vnumber="35"> Moses in amaute tunga a gen bangin Israel mite zong gamta uh hi. Bang hang hiam cih leh amaute in Egypt mite’ tung panin ngun le kham kizepnate le puante ngen uh hi. </VERS>
            <VERS vnumber="36"> Amau’ ngette a piak nadingun Topa in Egypt mite’ muhna-ah Israel mite maipha a pia hi. Tua bangin amaute in Egypt mite’ na a sut uh hi.
            </VERS>
            <VERS vnumber="37"> Israel mite numei le naupang kisim loin pasal tul zaguk Rameses panin Sukkoth-ah khe-in pai uh hi. </VERS>
            <VERS vnumber="38"> Minamdang tampi le tuuhon le bawnghon, ganhing tampi zong amau tawh pai uh hi. </VERS>
            <VERS vnumber="39"> Egypt panin a ken uh annel lom panin amaute in silngo sawh loh moh em uh hi. Tuate silngo a kisawh lohna pen Egypt gam panin amaute kinotkhia a, ze-ol tat thei loin amau’ annek ding zong kiging man lo uh hi.
            </VERS>
            <VERS vnumber="40"> Israel mite Egypt-ah kum zali le kum sawmthum sung om uh hi. </VERS>
            <VERS vnumber="41"> Kum zali le kum sawmthum a cin ni teekteekin Egypt leitang panin Topa’ mihonpite pai khia uh hi. </VERS>
            <VERS vnumber="42"> Egypt leitang panin amaute a pai khiatpih nadingin hih pen Topa’ zan vilna ahi hi. Tua mah bangin Israel mite khempeuh in zong amau’ khang tawntungin Topa adingin hih zan mah zan vilna-in a nei uh hi.
            </VERS>
            <VERS vnumber="43"> Topa in Moses le Aaron kiangah, “Hih Paisan Pawi pen biakna ngeina kip khat hi dinga, gamdangmi kuamah in ne lo ding hi. </VERS>
            <VERS vnumber="44"> Ahih hangin sum tawh a kilei sila peuhmah in a vun na at khit uh ciangin ne thei ding hi. </VERS>
            <VERS vnumber="45"> Peemta hitaleh a kicial nasem hitaleh in ne thei lo ding hi. </VERS>
            <VERS vnumber="46"> Inn sungah kine dinga, inn pua-ah a sa na pai khiatpih kei ding uh hi. A guh na kuaitan kei ding uh hi. </VERS>
            <VERS vnumber="47"> Israel mihon khempeuh in hih ding uh hi. </VERS>
            <VERS vnumber="48"> Khualmi khat note kiangah hong peem a, Topa adingin Paisan Pawi a bawl leh, ama mipih pasal khempeuh a vun ki-atsak un. Tua khit ciangin amah a nai-ah hong pai-in bawl thei dinga, amah pen gammi khat tawh kibang ding hi. Ahih hangin vun ki-at lo mi kuamah in ne lo ding hi. </VERS>
            <VERS vnumber="49"> Gammi le note’ lakah hong peem khualmi adingin ngeina khat bek om ding hi,” a ci hi. </VERS>
            <VERS vnumber="50"> Tua bangin Israel mite khempeuh gamta uh a, Topa in Moses le Aaron a thupiak bangin amaute in hih uh hi. </VERS>
            <VERS vnumber="51"> Tua ni teekteekin Topa in Israel mite a honpi-un Egypt gam panin a pai khiatpih hi.</VERS>
        </CHAPTER>
        <CHAPTER cnumber="13">
            <VERS vnumber="1"> Topa in Moses kiangah, </VERS>
            <VERS vnumber="2"> “Keima tungah tacil khempeuh hong ap in. Israel mite’ lakah, mihing hitaleh ganhing hitaleh, naubu a hong masa pen peuhpeuh keima-a’ ahi hi,” a ci hi.
            </VERS>
            <VERS vnumber="3"> Moses in mite tungah, “Salsuahna Egypt gam panin na pai khiat uh hih ni phawk un. Bang hang hiam cih leh Topa in vangliatna tawh hih mun panin note hong pai khiatpih hi. Silngo sawh anlum kine lo ding hi. </VERS>
            <VERS vnumber="4"> Abib kha, tuni-in note a pai khia na hi uh hi. </VERS>
            <VERS vnumber="5"> Amah in note tungah piak dinga na pate’ tungah a ciam, bawngnawi le khuaizu a luanna leitang, Kanaan mite, Hit mite, Amor mite, Hiv mite le Jebus mite’ leitangah Topa in note hong paipih ciangin hih kha sungin hih bangin na hih ding uh hi. </VERS>
            <VERS vnumber="6"> Note in silngo sawh loh anlum ni sagih sung na ne ding uh a, a ni sagih ni-in Topa pahtawina pawi khat om ding hi. </VERS>
            <VERS vnumber="7"> Silngo sawh loh anlum ni sagih sung kine ding hi. Note’ tungah silngo sawh anlum kimu lo dinga, note’ huang sung khempeuh ah silngo kimu lo ding hi. </VERS>
            <VERS vnumber="8"> Tua ni-in na tate uh kiangah, ‘Egypt panin ka pai khiat lai-un Topa in ko a’ dinga hong hihsakna hang hi,’ ci-in na gen ding uh hi. </VERS>
            <VERS vnumber="9"> Na kam un Topa’ Thukham a gen tawntung theih nadingin hih pen na khut tung uhah lim, na taltang tung uhah phawkna khat hi ding hi. Bang hang hiam cih leh Topa in a vangliatna tawh hih mun panin note hong pai khiatpih hi. </VERS>
            <VERS vnumber="10"> Tua ahih ciangin note in a kiseh hunin kum khat pan kum khat, hih biakna ngeina kip na zui ding uh hi.
            </VERS>
            <VERS vnumber="11"> “Amah in note le na pate uh tungah a ciam bangin, Topa in Kanaan leitangah note hong paipih hun ciang le note tungah tua gam hong piak ciangin, </VERS>
            <VERS vnumber="12"> note in naubu a hong masa khempeuh Topa adingin na tuam koih ding uh hi. Na ganhing uh a tacil a pa khempeuh zong Topa a’ hi ding hi. </VERS>
            <VERS vnumber="13"> La a tacil peuhmah tuuno khat tawh na tanh ding uh hi. Na tat kei ding uhleh a ngawng na kuaitan ding uh hi. Note’ tapate’ lak panin tacil peuhmah na tanh ding uh hi. </VERS>
            <VERS vnumber="14"> Hong pai ding hunah na tapa in, ‘Hih pen bang a cihnopna ahi hiam?’ ci-in nang hong dot ciangin, nangmah in ama kiangah, ‘Salsuahna, Egypt panin Topa in vangliatna tawh kote hong pai khiatpih hi. </VERS>
            <VERS vnumber="15"> Bang hang hiam cih leh Faro in kote paisak ding a nial tentan ciangin Egypt gam sunga tacil khempeuh, mihing tacil le ganhing tacil khempeuh Topa in that hi. Tua ahih ciangin naubu a hong masa a pa khempeuh Topa’ tungah biakna-in ka pia uh hi. Ahih hangin ka tapate uh sung pan tacil khempeuh ka tanh uh hi,’ na ci ding hi. </VERS>
            <VERS vnumber="16"> Tua pen na khut tunga om ciaptehna lim ahih kei leh na mitte’ kikal-a talsuante bang hi ding hi. Bang hang hiam cih leh Topa in a vangliatna tawh Egypt panin eite hong pai khiatpih hi,” a ci hi.
            </VERS>
            <VERS vnumber="17"> Faro in mite a paisak ciangin, lampi tom pen hitaseleh, Pasian in Filistia gam tawnin amaute paipih lo hi. Bang hang hiam cih leh Pasian in, “Amaute in gal a tuah ciangin mite kisikin Egypt-ah ciahkik kha ding hi,” a ci hi. </VERS>
            <VERS vnumber="18"> Ahih hangin Pasian in San Tuipi lam manawhin sehnel gam lamah mite kot paipih hi. Israel mite gal a do dingin a kithawisa-in Egypt leitang panin a paito uh ahi hi.
            </VERS>
            <VERS vnumber="19"> Moses in Josef’ guhte paipih hi. Bang hang hiam cih leh ama guhte a puak ding uh Josef in Israel mite thupi takin kiciamna bawlsak khin hi. “Pasian in note hong hotkhiat ciangin note in hih lai panin keima guhte na pua ding uh hi,” na ci khin hi.
            </VERS>
            <VERS vnumber="20"> Sukkoth panin amaute pai lai uh a, sehnel gam nawl, Etham-ah giahphual sat uh hi. </VERS>
            <VERS vnumber="21"> Amaute, sun hitaleh zan hitaleh khualzinin a pai theih nadingun sunin amaute lam a lak dingin meii khuam khat tawh, zanin amaute khuavak a pia dingin mei khuam khat tawh, amaute’ mai-ah Topa a pai hi. </VERS>
            <VERS vnumber="22"> Sunin meii khuam le zanin mei khuamte, mite’ mai-ah om tawntung hi.
            </VERS>
        </CHAPTER>
        <CHAPTER cnumber="14">
            <VERS vnumber="1"> Tua ciangin Topa in Moses kiangah, </VERS>
            <VERS vnumber="2"> “Israel mite kiheikikin Migdol le tuipi kikal, Pihahiroth mai, Baalzefon nisuahna lamah giahphual a sat ding gen in. Tuipi gei, tua galkhat ah giahphual na sat ding uh hi. </VERS>
            <VERS vnumber="3"> Bang hang hiam cih leh Faro in Israel mite’ thu tawh kisai genin, ‘Sehnel gam sungah amaute tangciak uh hi. Sehnel gam in amaute khuhcip khin hi,’ ci ding hi. </VERS>
            <VERS vnumber="4"> Keimah in Faro’ lungsim khauhsakin, amah in Israel-te hong delh dinga, Faro le a mihonpite khempeuh ka zawhna hangin minthanna ka ngah ding hi. Kei, Topa ka hihna thu Egypt mite in thei ding uh hi,” a ci hi. Amaute zong tua bangmahin gamta uh hi.
            </VERS>
            <VERS vnumber="5"> Mite tai khinzo hi, ci-in Egypt kumpipa kiangah a kigen ciangin, Faro le ama nasemte’ ngaihsutna kikheel a, amaute in, “Eite’ na hong sep nading panin Israel mite i pai khiatsak, hih banga i gamtat bang hi mawk ahi hiam?” ci uh hi. </VERS>
            <VERS vnumber="6"> Tua ahih ciangin amah in a leeng kithawisakin ama galkapte la-in, </VERS>
            <VERS vnumber="7"> a kiteng khia leeng zaguk le Egypt leeng khempeuh a ukte tawh kuan khawm hi. </VERS>
            <VERS vnumber="8"> Topa in Egypt kumpipa Faro’ lungsim khauhsak a, Israel mite kithamuanna tawh a pai khiat lai takun a delh hi. </VERS>
            <VERS vnumber="9"> Egypt mite ahi, Faro’ sakolte, leengte, ama sakol tung tuangte le a galkapte in amaute delh uh a, amaute giahphual satin tuipi gei-a a omna uh, Pihahiroth gei, Baalzefon nisuahna lam munah a pha uh hi.
            </VERS>
            <VERS vnumber="10"> Faro hong nai ciangin Israel mite khuadak to uh hi. En in, amaute’ nungah Egypt mite hong kuan hi. Amaute lau mahmah uh hi. Topa’ tungah Israel mite kiko uh hi. </VERS>
            <VERS vnumber="11"> Amaute in Moses kiangah, “Egypt-ah han a om loh manin sehnel gam sungah a si dingin kote hong pai khiatpih na hi hiam? Egypt panin pai khiatpihna tawh kote’ tungah bang hong bawl na hi hiam? </VERS>
            <VERS vnumber="12"> ‘Kote hong hici omsak inla, Egypt mite’ na hong semsak in,’ ci-in Egypt-ah nang’ tungah hong gen hi lo ka hi uh hiam? Bang hang hiam cih leh sehnel gamah sih sangin Egypt mite’ na sep ding kote adingin hoih zaw ding hi,” a ci uh hi.
            </VERS>
            <VERS vnumber="13"> Moses in mite tungah, “Lau kei un, kiptakin om un. Note-a’ dingin tuni-a hong sep ding Topa’ hotkhiatna mu un. Bang hang hiam cih leh tuni-a na muh uh Egypt mite, note in na mukik nawn kei ding uh hi. </VERS>
            <VERS vnumber="14"> Topa in note adingin hong dosak dinga, note na hih uhleh na om hithiat ding bek uh ahi hi,” a ci hi.
            </VERS>
            <VERS vnumber="15"> Topa in Moses kiangah, “Bang hangin kei’ tungah hong kiko na hi uh hiam? Israel mite mai nawtin a pai ding uh gen in. </VERS>
            <VERS vnumber="16"> Israel mite in lei keu tungtawnin tuipi a kantan theih nadingin na ciangkhut laamto inla, tuipi tungah na khut zanin tuipi khenkham in. </VERS>
            <VERS vnumber="17"> Amau’ nungah Egypt mite hong pai-in, keimah in Faro le a mihonpite khempeuh, a leengte le a sakol tung tuangte ka zawhna hangin minthanna ka ngah nadingin keimah in Egypt mite’ lungsim ka khauhsak ding hi. </VERS>
            <VERS vnumber="18"> Faro le ama leengte le ama sakol tung tuangte ka zawhna hangin minthanna ka ngah khit ciangin Topa ka hihna thu Egypt mite in hong thei ding uh hi,” a ci hi.
            </VERS>
            <VERS vnumber="19"> Tua ciangin Israel mihonpite’ mai-ah a pai Pasian’ vantungmi kikhinin amaute’ nungah a pai hi. Amaute’ mai panin meii khuam kikhinin amaute’ nungah dinga, </VERS>
            <VERS vnumber="20"> Egypt honpite le Israel honpite’ kikalah a pai hi. Tua lai-ah meii le khuamial om a, zan tawntung khatlekhat kinai kha loin zingsang khua hong vak hi.
            </VERS>
            <VERS vnumber="21"> Tua ciangin Moses in tuipi tungah a khut zan hi. Topa in zan tawntung nisuahna huihpi hat tawh tuipi mut gawpin, tuipi pen lei keu-in bawl a, tuite a kikhen hi. </VERS>
            <VERS vnumber="22"> Israel mite, tuipi laizang lei keu tungah pai uh a, amau’ taklam le veilamah kawm bangin tuite om hi. </VERS>
            <VERS vnumber="23"> Egypt mite ahi, Faro’ sakol khempeuh, ama leengte le ama sakol tung tuangte in delhin tuipi laizang amaute’ nungah pai uh hi. </VERS>
            <VERS vnumber="24"> Zingsang ciangin Topa in mei le meii khuam sung panin Egypt mihonpite en sukin, Egypt mihonpite phial gawp a, </VERS>
            <VERS vnumber="25"> amau’ leengpeite gumsak ahih manin man bekbakin hawl uh hi. Egypt mite in, “Israel mite’ kiang panin tai ni. Bang hang hiam cih leh Egypt mite hong langpangin Topa in amau adingin hong do hi,” a ci uh hi.
            </VERS>
            <VERS vnumber="26"> Tua ciangin Topa in Moses kiangah, “Egypt mite’ tung, amau’ leengte tung le amau’ sakol tung tuangte’ tungah tui hong luankik theih nadingin tuipi tungah na khut zan in,” a ci hi. </VERS>
            <VERS vnumber="27"> Tua ahih ciangin Moses in tuipi tungah a khut zan a, a zingsang khuavak ciangin a luan ngei bangin tuipi hong luangkik hi. Tua tui sung panin Egypt mite taikhiat sawm uh a, ahi zongin Topa in tuipi laizangah Egypt mite zo gawp hi. </VERS>
            <VERS vnumber="28"> Tui hong paikikin leengte le sakol tung tuangte le tuipi sungah amaute a delh Faro’ mihonpite khempeuh tuum a, amaute khat zong suakta lo hi. </VERS>
            <VERS vnumber="29"> Ahih hangin tuipi kantanin lei keu tungah Israel mite pai uh a, amau’ taklam le veilamah kawm bangin tuite a om hi.
            </VERS>
            <VERS vnumber="30"> Topa in tua bangin Egypt mite’ khut sung panin tua ni-in Israel-te hon khia a, tuipi gei-ah Egypt mi a site, Israel mite in mu uh hi. </VERS>
            <VERS vnumber="31"> Israel mite in Egypt mite’ tungah Topa’ bawl nasepna lianpi mu uh a, mite in Topa a zahtak uh hi. Amaute in Topa le ama nasem Moses a um uh hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Tua ciangin Moses le Israel mite in Topa’ tungah hih la sa uh a, “Topa phatna la ka sa ding hi. Amah in minthangin zo khin a, amah in sakol le a tuang pa tuipi sungah a lawn hi.
            </VERS>
            <VERS vnumber="2"> Topa, kei a hong hupa hi a, keimah hong hon khia pa ahi hi. Amah, keima Pasian hi a, amah ka phat ding hi. Ka pa’ Pasian hi a, amah ka liansak ding hi.
            </VERS>
            <VERS vnumber="3"> Topa, galhang pa hi a, Topa, ama min ahi hi.
            </VERS>
            <VERS vnumber="4"> “Faro’ leengte le a mihonpite tuipi sungah lawn a, a kiteng khia ama uliante San Tuipi sungah tum hi.
            </VERS>
            <VERS vnumber="5"> Tui in amaute tuum a, suangtum bangin a thukna sungah amaute kia suk uh hi.
            </VERS>
            <VERS vnumber="6"> “Topa aw, na taklam khut, thahatin minthang a, Topa aw, na taklam khut in galte a thehthang hi.
            </VERS>
            <VERS vnumber="7"> Na vangliatna tawh nangmah in na langte na lawnthal hi. Na hehna na khah khia a, tua in amaute buhkung bangin a kaangtum hi.
            </VERS>
            <VERS vnumber="8"> Na nak ging tawh tuite kiciangto-in, tuite a lomin dingto a, tuipi sungah tui thukpi a khal hi.
            </VERS>
            <VERS vnumber="9"> Galte in, ‘Ka delh dinga, ka pha ding hi. A nate uh ka hawm dinga, ka deih zahzahin, tuate ka tang ding hi. Ka namsau ka dok dinga, ka khut in amaute susia ding hi,’ ci hi.
            </VERS>
            <VERS vnumber="10"> Nang in na huih tawh na mut a, tuipi in amaute tuum hi. A kihtakhuai tui sungah haknaw bangin amaute tum uh hi.
            </VERS>
            <VERS vnumber="11"> “Topa aw, pasian-te’ lakah kua, nang tawh kibang ahi hiam? Kua, nang tawh kibangin, sianthona-ah lianin, minthang nasepna-ah kihtakhuai-in, nalamdang sem ahi hiam?
            </VERS>
            <VERS vnumber="12"> Na taklam khut na zan a, leitung in amaute nawmvalh hi.
            </VERS>
            <VERS vnumber="13"> Nangmah in na ciamsa zui-in na tatkhiatsa mite na paipih a, na hatna tawh a siangtho na omna-ah amaute lam na lak hi.
            </VERS>
            <VERS vnumber="14"> Midangte in hih thu za khin uh a, amaute liing uh hi. Filistia-ah a teeng mite lau-in liingcip uh hi.
            </VERS>
            <VERS vnumber="15"> Tu-in Edom ukpite lungkia uh a, Moab makaite, liingcip uh hi. Kanaan-ah a teeng mi khempeuh a hanna uh beita hi.
            </VERS>
            <VERS vnumber="16"> Launa le kihtakna amaute’ tungah tunga, a thahat na vangliatna hangin amaute suangtum bangin taang loin om uh hi. Topa aw, nangma mite in a khen mateng, na leisa mite in a khen mateng amaute khikcip uh hi.
            </VERS>
            <VERS vnumber="17"> Nang in amaute hong paipihin nangma mual tungah amaute na suan ding hi. Topa aw, na om nading munin na bawlsa munah, Topa aw, na khutte in a phuhsa na biakinn-ah na koih ding hi.
            </VERS>
            <VERS vnumber="18"> Topa in uk tawntung ding hi,” a ci uh hi.
            </VERS>
            <VERS vnumber="19"> Faro’ sakolte ama leengte tawh, a sakol tung tuangte tuipi sungah a pai ciangin, Topa in tuipi tuite amaute tuumsakkik a, ahi zongin Israel mite tuipi laizang lei keu tungah a pai uh hi.
            </VERS>
            <VERS vnumber="20"> Tua ahih manin Aaron’ sanggamnu Miriam in a khutah khuang khat tawi hi. Ama nungah numeite khempeuh laamin khuang tawh a zui uh hi. </VERS>
            <VERS vnumber="21"> Miriam in amaute la sak hi: “Topa la sak un. Amah in minthangin zo khin a, amah in sakol le a tung tuangte, tuipi sungah a lawn hi,” a ci hi.
            </VERS>
            <VERS vnumber="22"> Tua ciangin Moses in San Tuipi panin Israel mite paipih suak a, Shur sehnel gamah a pai uh hi. Sehnel gamah ni thum sung pai uh a, tui mu lo uh hi. </VERS>
            <VERS vnumber="23"> Marah a tun uh ciangin a tui kha ahih manin Marah tui dawn thei lo uh hi. Tua ahih manin Marah ci-in min kiphuak hi. </VERS>
            <VERS vnumber="24"> Moses tungah mite phun uh a, “Bang dawn ding ihi hiam?” ci uh hi. </VERS>
            <VERS vnumber="25"> Topa’ tungah amah kiko hi. Topa in singkung khat amah lak a, amah in tui sungah tua sing lawn a, tui lim hong suak pah hi. Topa in tua lai munah amaute adingin thukham khat le ngeina kip khat bawl a, tua lai munah amah in amaute’ tungah laktel a, </VERS>
            <VERS vnumber="26"> “Note in Topa na Pasian uh thu limtakin na ngaih uh a, ama mai-ah a man nate hihin, ama thupiakte don a, ama ngeina kipte khempeuh na zuih uhleh, Egypt mite’ tungah ka tunsak natnate khat beek note’ tungah kong tungsak kei ding hi. Bang hang hiam cih leh kei pen Topa, note hong damsak pa ka hi hi,” a ci hi.
            </VERS>
            <VERS vnumber="27"> Tua ciangin amaute ciktui sawm le nih le nisuh kung sawmsagih a omna mun Elim tung uh a, tui gei tua munah amaute in giahphual a sat uh hi.</VERS>
        </CHAPTER>
        <CHAPTER cnumber="16">
            <VERS vnumber="1"> Elim panin amaute ding khia uh a, Egypt leitang panin a pai khiat zawh uh a kha nihna ni sawm le nga ni-in Elim le Sinai kikal-a om Sin sehnel gamah Israel mihonte khempeuh tung uh hi. </VERS>
            <VERS vnumber="2"> Sehnel gamah Moses le Aaron’ tungah Israel mihon buppi phun uh a, </VERS>
            <VERS vnumber="3"> amaute tungah, “Kote, sabeel phungah tu-in ka kham takun an ka nek lai-un Egypt leitangah Topa in hong that khin hi zaw taleh maw! Bang hang hiam cih leh mihon buppi a puksisak dingin note in sehnel gamah nong pai khiatpih uh hi,” a ci uh hi.
            </VERS>
            <VERS vnumber="4"> Tua ciangin Topa in Moses kiangah, “En in, note adingin vantung panin an kong zusak ding hi. Keima thu a zuih uhleh a zuih loh uh ka theihtel nadingin mite pai khia-in nisimin ni khat khamkhop ding kaikhawm ding uh hi. </VERS>
            <VERS vnumber="5"> A ni guk ni-in mite in ni simin a khop ngei zah nih uh khawmin bawl ding hi,” a ci hi.
            </VERS>
            <VERS vnumber="6"> Tua ahih ciangin Moses le Aaron in Israel mite tungah, “Nitak ciangin, Egypt gam panin note hong pai khiatpih pa pen Topa ahihna na thei ding uh hi. </VERS>
            <VERS vnumber="7"> Topa’ tungah na phunna uh amah in za khin ahih manin zingsang ciangin Topa’ vangliatna na mu ding uh hi. Bang hang hiam cih leh kote’ tungah na phun uh, kote a bang hi mawk ka hi uh hiam?” a ci hi. </VERS>
            <VERS vnumber="8"> Moses in, “Ama tungah na phunnate uh Topa in a zakna hangin, Topa in note’ tungah nitak an nek ding sa, zingsangin na kham tak uha na nek ding uh an hong piak ciangin - kote pen a bang hi mawk ka hi uh hiam? Note’ phunnate pen kote’ tung hi loin Topa’ tung ahi hi,” a ci hi.
            </VERS>
            <VERS vnumber="9"> Moses in Aaron’ kiangah, “Israel mihon buppi tungah, ‘Amah in note’ phunnate za khin ahih manin Topa’ mai a nai-ah hong pai un,’ ci in,” a ci hi. </VERS>
            <VERS vnumber="10"> Israel mihon buppi tungah Aaron in thu a gen laitakin, amaute in sehnel gam lam en uh a, tua laitakin meii sungah Topa’ vangliatna hong kilang hi. </VERS>
            <VERS vnumber="11"> Topa in Moses kiangah, </VERS>
            <VERS vnumber="12"> “Israel mite’ phunnate ka za khin hi. Amaute kiangah, ‘Khuamui ciangin note in sa na ne ding uh a, zingsang ciangin an na kham ding uh hi. Tua ciangin kei pen Topa na Pasian uh ka hihna na thei ding uh hi,’ ci in,” a ci hi.
            </VERS>
            <VERS vnumber="13"> Nitak ciangin vamimte hong leengin giahphual hong tuam hi. Zingsang ciangin giahphual kiimah daitui kia hi. </VERS>
            <VERS vnumber="14"> Daitui a kap ciangin gamlak lei maitang tungah a pum ciltel, a khal, vukkhal bangin a pak dikdek leitungah om hi. </VERS>
            <VERS vnumber="15"> Israel mite in a muh uh ciangin amaute khatlekhat in, “Bang ahi hiam?” kici uh hi. Bang hang hiam cih leh amaute in tua pen bang hiam cih thei lo uh hi. Moses in amaute’ kiangah, “Topa in nek dinga note’ tungah hong piak an ahi hi. </VERS>
            <VERS vnumber="16"> Topa’ thupiak hih bang ahi hi: ‘Note in na milipun na khamzah ding uh khawm un. Na puanbuk sung uhah mi omzah tawh kituakin mi khat lawhta khat ciat na la ding uh hi,’ ci hi,” ci-in a gen hi.
            </VERS>
            <VERS vnumber="17"> Tua mah bangin Israel mite gamta uh hi. Amaute in kaikhawm uh a, pawlkhat in tam, pawlkhat in tawm, kaikhawm uh hi. </VERS>
            <VERS vnumber="18"> Ahih hangin amaute in lawhta khat tawh a teh uh ciangin a tam a kaikhawmte-a’ dimval lo a, a tawm a kaikhawmte-a’ dimlah tuan lo hi. A milipin a khamzah ding khawm uh hi. </VERS>
            <VERS vnumber="19"> Moses in amaute’ kiangah, “Kuamah in zingsang dong koih kei un,” a ci hi. </VERS>
            <VERS vnumber="20"> Ahih hangin amaute in Moses’ thu ngai lo uh hi. Mi pawlkhat in zingsang dong koih uh a, than omin ning hi. Amaute tungah Moses heh hi. </VERS>
            <VERS vnumber="21"> Zingsang simin amaute in a khamzah ding ciat uh khawm uh hi. Ahi zongin ni a sat ciangin leilak a omte tuisuak hi.
            </VERS>
            <VERS vnumber="22"> A ni guk ni-in amaute in an a zah nih, lawhta nih ciat, khawm uh hi. Mihon makaite khempeuh hong pai-in Moses kiangah a gen uh ciangin </VERS>
            <VERS vnumber="23"> amah in amaute kiangah, “Topa’ hong thupiak hih bang ahi hi: ‘Zing ciang pen a thupi-a tawlngak ni, Topa adingin sabbath siangtho ni ahi hi. Na em dingte uh emin, na huan dingte uh huan unla, a omlai teng zingsang ciang dong koih un,’ ci hi,” ci-in a gen hi. </VERS>
            <VERS vnumber="24"> Tua ahih ciangin amaute in Moses’ sawl bangin zingsang dong koih uh hi. Ning lo a, than zong tu lo hi. </VERS>
            <VERS vnumber="25"> Moses in, “Tuni-in ne un; tuni pen Topa adingin Sabbath ahi hi. Tuni-in a pualamah na mu kei ding uh hi. </VERS>
            <VERS vnumber="26"> Note in ni guk sung na khawm ding uh a, ahi zongin sabbath ni ahi a ni sagih ni-in bangmah om lo ding hi,” a ci hi.
            </VERS>
            <VERS vnumber="27"> A ni sagih ni-in a kaikhawm dingin mi pawlkhat kuan khia uh a, ahi zongin amaute in bangmah mu lo uh hi. </VERS>
            <VERS vnumber="28"> Topa in Moses kiangah, “Ka thupiakte le ka thute zuih ding bang tanvei nial ding na hi uh hiam? </VERS>
            <VERS vnumber="29"> Thei un! Topa in note’ tungah sabbath hong piazo hi. Tua ahih ciangin ni guk ni-in amah in note tungah ni nih khom ding an hong pia hi. Note na milipun nomau’ omna ciatah om un. A ni sagih ni-in ama omna panin kuamah pai khia kei hen,” a ci hi. </VERS>
            <VERS vnumber="30"> Tua ahih ciangin a ni sagih ni-in mite tawlnga uh hi.
            </VERS>
            <VERS vnumber="31"> Tu-in Israel mite in a min manna ci uh hi. Tua pen nannan tang tawh kibangin a mel kang a, a limna pen khuaizu tawh a kibawl mohpheng tawh kibang hi. </VERS>
            <VERS vnumber="32"> Moses in, “Topa’ thupiak hih bang ahi hi: ‘Egypt leitang panin note kong pai khiatpih lai-in sehnel gamah note kong vakna an na suanlekhakte un a muh theih nadingun na khang tawntungun lawhta dim khat kem un,’ ci hi,” ci-in a gen hi. </VERS>
            <VERS vnumber="33"> Moses in Aaron kiangah, “Beel khat la inla, tua sungah manna lawhta dim khat koih inla, na khang tawntungun a kikem dingin Topa’ mai-ah koih in,” a ci hi. </VERS>
            <VERS vnumber="34"> Topa in Moses a thupiak bangin Aaron in kep dingin Thuciamna Singkuang mai-ah a koih hi. </VERS>
            <VERS vnumber="35"> Amaute a ten theih nading uh leitang a tun mateng, kum sawmli sung Israel mite in manna ne uh a, Kanaan gamgi a tun matengun manna bek a ne uh ahi hi. </VERS>
            <VERS vnumber="36"> (Lawhta khat pen seu khat seh sawm suah seh khat ahi hi.)
            </VERS>
        </CHAPTER>
        <CHAPTER cnumber="17">
            <VERS vnumber="1"> Topa’ thupiak bangin Israel mihon khempeuh Sin sehnel gam panin giahphual a ban banin sat uh a, Refidim-ah phual sat uh hi. Ahih hangin mite’ dawn ding tui om lo hi. </VERS>
            <VERS vnumber="2"> Tua ahih ciangin mite in Moses’ tungah mawhna zong uh a, “Tui dawn ding hong pia in,” ci uh hi. Moses in amaute kiangah, “Bang hangin kei’ tungah mawhna hong zong na hi uh hiam? Bang hangin Topa ze-et na hi uh hiam?” a ci hi.
            </VERS>
            <VERS vnumber="3"> Ahi zongin tua munah tui duhin mite dangtak uh a, Moses’ tungah mite phunin, “Kote le ka tate uh le ka ganhingte uh dangtakin a si dingin bang hangin Egypt panin hong paipih to na hi hiam?” a ci uh hi.
            </VERS>
            <VERS vnumber="4"> Tua ahih ciangin Topa’ tungah Moses kiko a, “Hih mite bang cih ding ka hi hiam? Suang tawh kei hong deng dingin amaute kithawi uh hi,” a ci hi.
            </VERS>
            <VERS vnumber="5"> Topa in Moses kiangah, “Israel upate pawlkhat samin mite’ mai-ah pai in. Nail na satna ciangkhut na khutin tawi-in pai in. </VERS>
            <VERS vnumber="6"> En in, Horeb-a suangpi-ah nangma mai-ah ka ding ding hi. Nang in suangpi na sat dinga, mite in tui a dawn theih nadingin tua suang sung panin tui hong phul khia ding hi,” a ci hi. Israel upate’ muhna-ah tua bangmahin Moses gamta hi.
            </VERS>
            <VERS vnumber="7"> Israel mite’ mawhzonna le amaute in Topa ze-etin, “Eite’ lakah Topa a om mah ahi hiam?” a cihna hangun, tua mun pen Massah le Meribah, ci-in min kiphuak hi.
            </VERS>
            <VERS vnumber="8"> Tua ciangin Amalek mite hong pai-in Israel mite tawh Refidim-ah kido uh hi. </VERS>
            <VERS vnumber="9"> Moses in Joshua kiangah, “Eite adingin mi teel inla, pai-in Amalek mite tawh kido in. Zing ciangin, Pasian in ka tawi dingin a hong sawl ciangkhut tawi-in mual dawnah ka ding ding hi,” a ci hi. </VERS>
            <VERS vnumber="10"> Tua ahih ciangin Moses in ama tungah a gen bangin Joshua gamta a, Amalek mite tawh kido uh hi. Moses, Aaron le Hur-te mual dawnah paito uh hi. </VERS>
            <VERS vnumber="11"> Moses in a khut a sansak lai teng Israel mite in zo a, a khut a niamsak ciangin Amalek mite in zo hi. </VERS>
            <VERS vnumber="12"> Ahih hangin Moses a khut kham hi. Tua ahih ciangin amaute in suangtum khat la-in ama nuai-ah koih uh a, tua suang tungah amah tu a, Aaron le Hur in a pang khat tuak panin ama khutte len uh hi. Tua ahih ciangin nitum mateng ama khutte kip hi. </VERS>
            <VERS vnumber="13"> Joshua in Amalek le ama mite namsau tawh vatmai hi.
            </VERS>
            <VERS vnumber="14"> Topa in Moses kiangah, “Keimah in mun khempeuh panin Amalek mite ka phiat siangtho nading thu phawk nadingin hih thu laibu sung khatah gelh inla, Joshua kiangah hih thu genkik in,” a ci hi. </VERS>
            <VERS vnumber="15"> Moses in biakna tau khat lamin a min dingin, “Topa, keima zawhna lim ahi hi,” ci-in phuak a, </VERS>
            <VERS vnumber="16"> “Topa’ dial sang tawi un! Topa in a khang khangin Amalek mite do ding hi,” a ci hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Moses’ sungpa, Midian siampi Jethro in Moses le ama mi Israel-te adingin Pasian’ sepna, Topa in Egypt panin Israel mite a pai khiatpihna thu khempeuh a za hi. </VERS>
            <VERS vnumber="2-3"> Tu-in Moses’ sungpa Jethro in, Moses a sawl khit a kipanin Moses’ zi Zipporah le ama tapa nihte kem a, a khat min Gershom ahi hi. (Bang hang hiam cih leh amah in, “Gam dangah peemta ka hi hi,” ci hi.)  </VERS>
            <VERS vnumber="4"> Adang khat min Eliezer ahi hi. (Bang hang hiam cih leh amah in, “Ka pa’ Pasian pen keimah hong huhpa hi a, Faro’ thah nading panin kei hong hon khia hi,” ci hi.) </VERS>
            <VERS vnumber="5"> Pasian’ mual tungah giahphual a satna sehnel gam Moses kiangah Jethro in Moses’ tapate le a zi hong puak hi. </VERS>
            <VERS vnumber="6"> Mi khat in Moses kiangah, “En in, na zi le a tapa nihte tawh nang kiangah na sungpa Jethro hong pai hi,” a cih ciangin </VERS>
            <VERS vnumber="7"> Moses zong a sungpa a dawn dingin pai khia a, zahtakna pia-in amah a nam hi. Amaute khatlekhat omzia kidong tuak uh a, puanbuk sungah a pai uh hi. </VERS>
            <VERS vnumber="8"> Tua ciangin Moses in a sungpa kiangah Topa in Israel mite’ hangin Faro’ tung le Egypt mite’ tungah a bawlte khempeuh, lampi-ah amau’ tungah a tung haksatna khempeuh le Topa in amaute a hotkhiatna thu a gen hi. </VERS>
            <VERS vnumber="9"> Egypt mite’ khut sung panin amah in amaute a khahkhiatna, Israel mite tungah Topa in a hoih a bawlte khempeuh hangin Jethro lungdam hi. </VERS>
            <VERS vnumber="10"> Jethro in, “Egypt mite le Faro’ khut sung panin note hong khah khia Topa in thupha ngah tahen. </VERS>
            <VERS vnumber="11"> Topa pen pasian dang khempeuh sangin a liatzawkna tu-in ka thei hi. Bang hang hiam cih leh mite tungah kiphatsakna tawh Egypt mite a gamtat lai takin amah in Egypt mite’ khutnuai panin mite khah khia hi,” a ci hi. </VERS>
            <VERS vnumber="12"> Moses’ sungpa Jethro in Pasian’ tungah meihal biakna le biakpiakna a bawl hi. Pasian’ mai-ah Moses’ sungpa tawh an a ne khawm dingin Israel upate khempeuh le Aaron hong pai uh hi.
            </VERS>
            <VERS vnumber="13"> A zing ciangin mite’ thu a khen dingin Moses tu a, zingsang a kipan nitak dongin Moses’ kiimah mite a ding uh hi. </VERS>
            <VERS vnumber="14"> Mite adingin ama hihte khempeuh Moses’ sungpa in a muh ciangin amah in, “Mite a’ dinga nang’ sep hih pen a bangci ahi hiam? Bang hangin nang bek tu a, zingsang a kipan nitak dongin na kiimah mite khempeuh ding ahi uh hiam?” a ci hi.
            </VERS>
            <VERS vnumber="15"> Moses in a sungpa kiangah, “Pasian’ thu a kan dingin kei’ kiangah mite hong pai uh hi. </VERS>
            <VERS vnumber="16"> Amaute in thu a neih uh ciangin kei kiangah hong pai uh a, mi khat le a veengpa’ kikalah thu ka khen a, Pasian’ ngeina kipte le ama thukhennate amaute ka theisak hi,” a ci hi.
            </VERS>
            <VERS vnumber="17"> Tua ciangin Moses’ sungpa Jethro in ama kiangah, “Nangma hihzia hoih lo hi. </VERS>
            <VERS vnumber="18"> Nang le na kiang a om mite in na zawngkhal lawh ding uh hi. Bang hang hiam cih leh tua nasep nang adingin gik lua hi. Nang bek in na sem khinzo kei hi. </VERS>
            <VERS vnumber="19"> Tu-in ka thu hong ngai in; thu kong lak ding hi. Pasian in nang hong ompih tahen. Nang pen Pasian’ mai-ah mite’ tangin pai-in, amau’ thute Pasian’ kiangah na gen ding hi. </VERS>
            <VERS vnumber="20"> Nangmah in ngeina kipte le thukhennate amaute na hilh dinga, amau’ lam pai nading le amau’ sep dingte amaute na theisak ding hi. </VERS>
            <VERS vnumber="21"> Tua tham loin, mi khempeuh lak panin Pasian a zahtak mi, a muanhuai mi le sumgolh a mudah mi, mi siamte na teel khia ding hi. Tua bang mite pen a tul, a za, a sawmnga, a sawmte tungah a uk dingin na koih ding hi. </VERS>
            <VERS vnumber="22"> Mite’ thu amaute khensak tawntung in. Amaute in thu liante bek nang kiangah hong puak ding uh a, ahi zongin thu neute amau mah in khen tawm ding uh hi. Tua hileh nang adingin baih zaw dinga, amaute in na vangik hong puakpih ding uh hi. </VERS>
            <VERS vnumber="23"> Hih bangin hih lecin Pasian in thahatna hong pia dinga, nangmah in na sem paisuak zo ding hi. Tua tham loin hih mite khempeuh zong amau’ omna-ah lungnuam takin ciah thei ding uh hi,” a ci hi.
            </VERS>
            <VERS vnumber="24"> Tua ahih ciangin Moses in a sungpa’ thu ngai-in ama gen khempeuh a hih hi. </VERS>
            <VERS vnumber="25"> Israel mi khempeuh sung panin Moses in mipil mi siamte teel a, mite a tul, a za, a sawmnga, a sawmte tungah a ukin mite’ lutangin amaute a bawl hi. </VERS>
            <VERS vnumber="26"> Amaute in mite tungah a tawntungin thu khen uh hi. Amaute in thu haksate bek Moses tungah puak uh a, ahi zongin thuneute amaute in khen tawm uh hi.
            </VERS>
            <VERS vnumber="27"> Tua ciangin Moses in a sungpa ciah khiasak a, Jethro zong ama gamah a ciahkik hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Egypt gam panin Israel mite a pai khiat zawh kha thumna a ni masa ni-in amaute Sinai sehnel gam tung uh hi. </VERS>
            <VERS vnumber="2"> Refidim panin amaute ding khia-in Sinai gam a tun uh ciangin, amaute in sehnel gam tua mual mai-ah giahphual a sat uh hi. </VERS>
            <VERS vnumber="3"> Pasian kiangah Moses paito hi. Topa in mual panin amah sam a, “Jakob’ suanlekhak Israel mite tungah hih bangin na gen ding hi: </VERS>
            <VERS vnumber="4"> Egypt mite tungah ka bawlna le muvanlai in a kha tawh a note a puak bangin note hong pua-in keima kiangah kong paipihna na mu khin uh hi. </VERS>
            <VERS vnumber="5"> Tua ahih ciangin tu-in note in ka thu mangin ka thuciamna na zuih uhleh mite khempeuh lak panin note pen keima mi na hi ding uh hi. Bang hang hiam cih leh leitung khempeuh keima a’ hi a, </VERS>
            <VERS vnumber="6"> note pen keima siampi nasep a sem minam le minam siangtho na hi ding uh hi. Israel mite tungah hih thute na gen ding ahi hi,” a ci hi. 
            </VERS>
            <VERS vnumber="7"> Tua ahih ciangin Moses hong pai-in upate sam a, Topa in amah a thupiak hih thute khempeuh amaute’ mai-ah a sung hi. </VERS>
            <VERS vnumber="8"> Mi khempeuh in, “Topa’ gensa khempeuh ka hih ding uh hi,” ci-in dawng khawm uh hi. Moses in mite’ thugente Topa’ tungah a gen hi.
            </VERS>
            <VERS vnumber="9"> Topa in Moses tungah, “En in, nang kong hopih ciangin mite in a zak theih nading le nang zong hong up theih nadingun meii sahpi sungah nang kiangah kong pai ding hi,” a ci hi. Tua ciangin Moses in mite’ thugente Topa’ tungah a gen hi. </VERS>
            <VERS vnumber="10"> Topa in Moses kiangah, “Mite kiangah pai inla, tuni le zing ciang sungteng amaute siangthosakin, amau’ puante amau mah sawpsakin, </VERS>
            <VERS vnumber="11"> a ni thum ni-in a baihsa-in om un. Bang hang hiam cih leh a ni thum ni-in Sinai Mual tungah mite khempeuh’ muhna-ah Topa hong paisuk ding hi. </VERS>
            <VERS vnumber="12"> Nangmah in mite adingin dalna khat a kimkotah na koih dinga, ‘Mualtungah pai loin, a gamgi na lawnkhak loh nadingun kidawm un; mual a lawng peuhpeuh kithat ding hi. </VERS>
            <VERS vnumber="13"> Khut peuhmah in tua mi kithat ding pa lawngkha lo dinga, suang tawh kidenglum ahih kei leh kikaplum ding hi. Ganhing hitaleh mihing hitaleh kihing khawi lo ding hi,’ na ci ding hi. Peengkul sauveipi hong kitum ciangin amaute mualtungah hong paito ding uh hi,” a ci hi.
            </VERS>
            <VERS vnumber="14"> Tua ahih ciangin mual tung panin mite kiangah Moses paisuk a, mite siangthosak hi. Amaute in a puante uh sawp uh hi. </VERS>
            <VERS vnumber="15"> Amah in mite kiangah, “Ni thum ni ciangin a baihsa-in om un; numei tawh lumkhawm kei un,” a ci hi.
            </VERS>
            <VERS vnumber="16"> A ni thum ni zingsang ciangin van gingin khua phia a, mualtungah meii sahpi kai a, nakpitakin a ging peengkul kitum ahih manin giahphual a om mi khempeuh liing uh hi. </VERS>
            <VERS vnumber="17"> Tua ciangin Moses in giahphual panin Pasian a dawn dingin mite pai khiatpih a, amaute a om nading mual bulah om uh hi. </VERS>
            <VERS vnumber="18"> Meikhu in Sinai Mual tuamcip hi. Bang hang hiam cih leh mei sung tua mualtungah Topa a kumsuk hi. A khu, meiphualpi khu bangin kahto a, a mual buppi nakpitakin kiliing hi. </VERS>
            <VERS vnumber="19"> Peengkul aw a nak gin semsem laitakin Moses pau a, Pasian in vanging sungah amah dawng hi. </VERS>
            <VERS vnumber="20"> Sinai Mual dawnah Topa hong paisuk hi. Topa in tua mual dawnah Moses sam a, Moses zong paito hi. </VERS>
            <VERS vnumber="21"> Topa in Moses kiangah, “Amaute in Topa a en dingin hong kantanin amaute tampi tak si kha ding uh ahih manin paisuk inla, mite hilh khol in. </VERS>
            <VERS vnumber="22"> Amaute’ tungah Topa hehlua kha ding ahih manin, Topa’ kiangah hong pai siampite zong amau mah kisiangthosak tawm hen,” a ci hi.
            </VERS>
            <VERS vnumber="23"> Moses in Topa’ tungah, “Sinai Mual dongah mite hong pai thei lo hi. Bang hang hiam cih leh nang mahmah in kote nong thuhilh a, ‘Mual kimkotah dalnate bawl inla, siangthosak in,’ nong ci hi,” a ci hi.
            </VERS>
            <VERS vnumber="24"> Topa in ama kiangah, “Paisuk inla, Aaron hong paipihto in. Ahih hangin amaute’ tungah amah hehlua kha ding ahih manin Topa kiang dongah a pai dingin siampite le mite paisuaksak kei in,” a ci hi. </VERS>
            <VERS vnumber="25"> Tua ahih ciangin mite kiangah Moses paisukin amaute kiangah a gen hi.</VERS>
        </CHAPTER>
        <CHAPTER cnumber="20">
            <VERS vnumber="1"> Pasian in hih thute khempeuh gen a, </VERS>
            <VERS vnumber="2"> “Kei pen salsuahna Egypt gam panin note a hong pai khiatpih Topa na Pasian uh ka hi hi.
            </VERS>
            <VERS vnumber="3"> “Keimah longal pasian dang na bia kei ding uh hi.
            </VERS>
            <VERS vnumber="4"> “A kiseek milim hitaleh, tunga vantung hitaleh, nuai-a leisung hitaleh, leinuai-a om tui sungah hitaleh a om na khat peuhpeuh a sun khat peuhpeuh note adingin na bawl kei ding uh hi. </VERS>
            <VERS vnumber="5"> Tuate’ mai-ah na kun kei ding uh a, tuate na bia kei ding uh hi. Bang hang hiam cih leh keimah note’ Topa Pasian, a aam Pasian ka hi a, kei hong mudahte’ tungah pate’ mawhna tate’ tungah khang thum khang lina dongin thuk-in, </VERS>
            <VERS vnumber="6"> ahih hangin kei hong itin ka thupiakte a zui mi a tul tampite tungah itna kip a lak pa ka hi hi.
            </VERS>
            <VERS vnumber="7"> “Topa note’ Pasian’ min a sia lamin na zang kei ding uh hi. Bang hang hiam cih leh Topa in ama min a zang khialte gim pia ding hi.
            </VERS>
            <VERS vnumber="8"> “Sabbath ni a siangtho-a zat ding phawk un. </VERS>
            <VERS vnumber="9"> Ni guk sung nomau’ na semin na nasep ding khempeuh uh na hih ding uh hi. </VERS>
            <VERS vnumber="10"> Ahi zongin a ni sagih ni pen Topa note’ Pasian’ Sabbath ni ahi hi. Tua ni-in note, na tapate, na tanute, na nasempate, na nasem nute, na ganhing uh ahi a, peemtate in ahi zongin na bangmah na sem kei ding uh hi. </VERS>
            <VERS vnumber="11"> Bang hang hiam cih leh a ni guk sung tengin Topa in van le lei, tuipi le tuate sunga om khempeuh bawl a, a ni sagih ni tawlnga hi. Tua ahih ciangin Topa in Sabbath ni thupha pia-in siangthosak hi.
            </VERS>
            <VERS vnumber="12"> “Topa na Pasian un note hong piak leitang tungah na khan uh a sau theih nadingin na nu le na pa uh zahtak un.
            </VERS>
            <VERS vnumber="13"> “Mi na that kei ding uh hi.
            </VERS>
            <VERS vnumber="14"> “Nulepa mawhna na bawl kei ding uh hi.
            </VERS>
            <VERS vnumber="15"> “Na na gu kei ding uh hi.
            </VERS>
            <VERS vnumber="16"> “Na veengte uh langkhat ah a man loin teci na pang kei ding uh hi.
            </VERS>
            <VERS vnumber="17"> “Na veengte uh inn na deihgawh kei ding uh hi. Na veengte uh zi hitaleh, ama nasem pa hitaleh, ama nasem nu hitaleh, ama bawngtal hitaleh, ama la hitaleh, na veengte a’ ahi na khat peuhpeuh na deihgawh kei ding uh hi,” a ci hi.
            </VERS>
            <VERS vnumber="18"> Tu-in mite khempeuh in vangingte, peengkul aw le mual meikhu thu a theihtel uh ciangin, lau-in a liing uh hi. Amaute a gamla-ah ding uh a, </VERS>
            <VERS vnumber="19"> Moses kiangah, “Nangmah in kote kiangah thu hong gen in; kote in ka ngai ding uh hi. Ahi zongin kote si kha ding ka hih uh ciangin ko tungah Pasian hong gensak kei in,” a ci uh hi.
            </VERS>
            <VERS vnumber="20"> Moses in mite kiangah, “Lau kei un; bang hang hiam cih leh note khialkha loin amah na kihtak theih nadingun note’ tungah a laktel dingin Pasian hong pai ahi hi,” a ci hi. </VERS>
            <VERS vnumber="21"> Pasian’ omna meii sah nai-ah Moses a pai laitakin mite a gamla-ah a ding uh hi.
            </VERS>
            <VERS vnumber="22"> Topa in Moses kiangah, “Nangmah in Israel mite tungah hih bangin na gen ding hi: ‘Vantung panin note kong hopihna note mahmah in na thei khin uh hi. </VERS>
            <VERS vnumber="23"> Note in kei tawh nong biakkhop dingun ngun pasian-te le kham pasian-te na bawl kei ding uh hi. </VERS>
            <VERS vnumber="24"> Note in keima adingin lei tawh biakna tau khat bawl unla, tua tungah na meihal biaknate uh le thunuama na biaknate uh, na tuute uh le na bawngtalte uh pia un. Keima min a kiphawk nading munin ka bawlna peuhmahah note kiangah keimah hong pai-in note thupha kong pia ding hi. </VERS>
            <VERS vnumber="25"> Note in keima adingin suang tawh biakna tau na bawl uhleh, a kiseek suang tawh na bawl kei ding uh hi. Bang hang hiam cih leh na nazatte uh tawh na va suk uhleh a ninsak na hi uh hi. </VERS>
            <VERS vnumber="26"> Tua tungah na seelsim uh a kidawk khak loh nadingin ka biakna tau tung kahtoh nading kahlei a kulin na sang bawl kei ding uh hi,’ ci in.
            </VERS>
        </CHAPTER>
        <CHAPTER cnumber="21">
            <VERS vnumber="1"> “Tu-in hihte pen amaute’ tungah na piak ding biakna ngeina kipte ahi hi. </VERS>
            <VERS vnumber="2"> Hebru mi sila khat na lei uh ciangin, amah in kum guk sung na hong sepsak dinga, a kum sagihna ciangin bangmah hong pia loin a suakta-in pai khia ding hi. </VERS>
            <VERS vnumber="3"> Amah guakin hong pai ahihleh amah guak mahin pai khia dinga, zi neisa-in hong pai ahihleh amah tawh a zi zong pai khia ding hi. </VERS>
            <VERS vnumber="4"> A topa in amah zi guan a, tua nu in amah tawh tapate ahi a, tanute ahi zongin a neih leh, a zi le a tate pen a topa a’ hi dinga, amah guakin pai khia ding hi. </VERS>
            <VERS vnumber="5"> Ahih hangin sila in a kitel takin genin, ‘Ka topa, ka zi le ka tate ka it hi; a suakta-in ka pai khia kei ding hi,’ a cih leh, </VERS>
            <VERS vnumber="6"> tua ciangin a topa in thukhente kiangah amah paipih ding hi. Amah in kongkhak ah ahi a, kongkhak khuam-ah ahi zongin amah paipih ding hi. A topa in phimpi khat tawh ama bil vuhsak dinga, amah in a nuntak tawntung ama na sepsak ding hi.
            </VERS>
            <VERS vnumber="7"> “Mi khat in a tanu sila-in a zuak ciangin, tua nu pen sila pasalte bangin pai khia lo ding hi. </VERS>
            <VERS vnumber="8"> A topa in ama zi dingin a sehsa tua numei in amah a lungkimsak kei leh, amah in tua nu a pa kiang mahah zuakkik ding hi. Amah, tua nu tungah citakin gamta lo ahih manin, gamdang mi khat tungah tua nu a zuak theih nading thu nei lo ding hi. </VERS>
            <VERS vnumber="9"> Mi khat in a tapa adingin sila numei a lei leh, amah in tanu bangin tua nu bawl ding hi. </VERS>
            <VERS vnumber="10"> Amah in zi dang khat a lakthuah leh, a zi masa’ annek, a puansilh, ahih kei leh lupkhop nading thuneihna khiam lo ding hi. </VERS>
            <VERS vnumber="11"> Amah in hih thu thumte tuanu adingin a bawl kei leh, sum hong piak kul lo, bangmah a kul loin tua nu pai khia thei ding hi.
            </VERS>
            <VERS vnumber="12"> “Mi khat satin a sisak mi peuhpeuh kithat ding hi. </VERS>
            <VERS vnumber="13"> Ahih hangin amah in a thah sawm hi lo a, a thah khak ahihleh, amah a tai theih nadingin note ading mun khat ka seh ding hi. </VERS>
            <VERS vnumber="14"> Ahih hangin mi khat in midang khat thah ding tumin a thah leh, amah na thah theih nadingun note in ka biakna tau a belhna nangawn panin amah na la teitei ding uh hi.
            </VERS>
            <VERS vnumber="15"> “Ama pa hitaleh ama nu hitaleh a sat peuhmah kithat ding hi.
            </VERS>
            <VERS vnumber="16"> “Zuak ding ahi a, sila-in neih ding ahi zongin mi a gu mi peuhmah kithat ding hi.
            </VERS>
            <VERS vnumber="17"> “Ama pa hitaleh ama nu hitaleh a samsia mi peuhmah kithat ding hi.
            </VERS>
            <VERS vnumber="18"> “Mite kitawng a, a khat in adang khat suangtum khat tawh ahi a, ama khuttum tawh ahi zongin tumin, mipa a sih loh hangin lupna ngakin, </VERS>
            <VERS vnumber="19"> tua ciangin mipa tho zo-in ama ciangkhut tawh a vak khiatkik zawh nakleh, amah a tum pa siang ding hi. Amah in ama hun bei sungteng taang ding bek ama tungah loh dinga, amah damsiangsak ding hi.
            </VERS>
            <VERS vnumber="20"> “Mi khat in molhtum khat tawh ama sila ahi pasal hitaleh numei hitaleh satin a phualah a sih pah leh, amah gim kipia ding hi. </VERS>
            <VERS vnumber="21"> Ahih hangin ni khat ahi a, ni nih ahi zongin sila a nuntak leh, amah gim piak ding hi lo hi. Bang hang hiam cih leh sila pen ama neihsa ahih manin sila a sih ciangin amah a sumh khin ahi hi.
            </VERS>
            <VERS vnumber="22"> “Mite kitawngin numei naupaii khat liamsak a, tatolhin; ahi zongin siatna in a zuihbeh kei nakleh, tua nu’ pasal in ama tunga a cihzah tawh kituakin tua numei a liamsak mi kigam dinga, thukhente’ khenna bangin amah liau ding hi. </VERS>
            <VERS vnumber="23"> Siatna khatpeuh in a zuihbeh leh, tua ciangin nuntakna taang ding nuntakna, </VERS>
            <VERS vnumber="24"> mit taang ding mit, ha taang ding ha, khut taang ding khut, khe taang ding khe, </VERS>
            <VERS vnumber="25"> meikaang taang ding meikaang, liamna taang ding liamna, siatna taang ding siatna pia ding hi.
            </VERS>
            <VERS vnumber="26"> “Mi khat in ama sila ahi pasal hitaleh numei hitaleh a mit satin a suksiatkhak leh amah in tua mit’ hangin sila suaktasakin pai khiasak ding hi. </VERS>
            <VERS vnumber="27"> Amah in a sila ahi pasal hitaleh numei hitaleh a ha a tup khiat leh, amah in tua ha’ hangin sila suaktasakin pai khiasak ding hi.
            </VERS>
            <VERS vnumber="28"> “Bawngtal khat in pasal hitaleh numei hitaleh a ki tawh a piklup ciangin, a bawngtal kidenglum dinga, a sa kine lo ding hi. Ahih hangin bawngtal nei pa siang ding hi. </VERS>
            <VERS vnumber="29"> Ahih hangin a hun beisa-ah bawngtal in mi si thei a, a nei pa kihilh napi-in a khumcip kei a, tua bawngtal in pasal ahi a, numei ahi zongin a thah leh, bawngtal kidenglum dinga, a nei pa zong kithat ding hi. </VERS>
            <VERS vnumber="30"> Ama tung pan tatkhiatna sum a kinget leh, ama nuntakna tatkhiat nadingin ama tungah a kingen zahzah amah in pia ding hi. </VERS>
            <VERS vnumber="31"> Tua bawngtal in mi’ tapa ahi a, tanu ahi zongin a ki tawh a pik leh hih ngeina tawh kizui-in kigamta ding hi. </VERS>
            <VERS vnumber="32"> Bawngtal in sila ahi pasal hitaleh numei hitaleh khat peuhpeuh a ki tawh a pik leh, a nei pa in amau’ topa’ tungah ngun shekel sawmthum pia dinga, bawngtal kidenglum ding hi.
            </VERS>
            <VERS vnumber="33"> “Mi khat in dum honsa-in a nusia ahi a, mi khat in dum a tawh ciangin siin loin om ahi zongin, bawngtal hitaleh la hitaleh dum sungah a kiat leh, </VERS>
            <VERS vnumber="34"> dum nei pa in loh ding hi. Amah in a nei pa tungah sum pia dinga, ganhing luang pen ama a’ hi pah ding hi.
            </VERS>
            <VERS vnumber="35"> “Mi khat’ bawngtal in adang khat’ bawngtal liamsakin a sih leh, amaute in a hing pen zuak ding uh a, tua man hawm ding uh hi. A ganhing si pen zong amaute in hawm ding uh hi. </VERS>
            <VERS vnumber="36"> Tua bang hi lo a, bawngtal in mi si ngei hi, ci-in kithei napi a nei pa in a khumcip kei leh, amah in bawngtal tang ding bawngtal pia dinga, a si ganhing pen amah in tang ding hi.
            </VERS>
        </CHAPTER>
        <CHAPTER cnumber="22">
            <VERS vnumber="1-4"> “Mi khat in bawngtal ahi a, tuu ahi zongin gu a, a that a, a zuak zongin, amah in bawngtal khat tang dingin bawngtal nga, tuu khat tang dingin tuu li pia ding hi. Amah in ditkikna bawl ding hi. Amah in bangmah a neih kei leh, ama guktakna hangin amah kizuak ding hi. A kigu ganhing, bawngtal ahi a, la ahi a, tuu ahi zongin a hingin ama khut sungah a kimuh leh, amah in a zah nih pia ding hi. “Guta khat in inn vutlet a, kisatin amah a sih leh, tua sihna hangin mawhna om lo ding hi. Ahih hangin nisuah khit ahihleh tua sihna hangin mawhna om ding hi.
            </VERS>
            <VERS vnumber="5"> “Mi khat in lo khatah ahi a, leenggui lo ah ahi zongin gan tasak a, a ganhing khahin midang khat’ lo ah a tat leh, amah in ama lo le ama leenggah lo panin a piangte tawh loh ding hi.
            </VERS>
            <VERS vnumber="6"> “Mei kuangin gam kaang a, a kikhol an ahi a, a ding lai an ahi a, lo ahi zongin a kat leh, mei a kaangsak pa in a cing takin loh ding hi.
            </VERS>
            <VERS vnumber="7"> “Mi khat in a veengte kiangah sum ahi a, van ahi zongin kep ding ap a, tua mipa’ inn panin a kiguk leh, a gu pa a kimuh leh amah in a zah nih pia ding hi. </VERS>
            <VERS vnumber="8"> A gu pa a kimuh kei leh a veengpa’ vante amah in gu hiam, gu lo hiam cih a kitel nadingin thukhente kiangah inn nei pa in kiciamna bawl ding hi.
            </VERS>
            <VERS vnumber="9"> “Thu neihna khat peuhpeuh, bawngtal ahi a, la ahi a, tuu ahi a, puansilh ahi zongin, a mang na khat peuhpeuh, mi khat in, ‘Hih pen kei a’ hi,’ a cihna thu-ah, alang nihte’ thu pen thukhente’ mai-ah tung ding hi. Thukhente in a mawhsak mipa in a veengpa tungah a zah nih pia ding hi.
            </VERS>
            <VERS vnumber="10"> “Mi khat in ama veengte tungah la ahi a, bawngtal ahi a, tuu ahi zongin, ganhing khat peuhpeuh kep dingin a piak a, kuama muh lohin tua ganhing a si a, a liam a, a kihawl khia ahi zongin ahihleh, </VERS>
            <VERS vnumber="11"> amah in a veeng pa’ neihsa a gu kha hiam cih a kitheih nadingin amau tegel’ kikalah Topa tawh kiciamna om ding hi. A nei pa in tua kiciamna sang dinga, amah in loh lo ding hi. </VERS>
            <VERS vnumber="12"> Ahih hangin ama tung panin a kigu ahihleh, a nei pa tungah amah in loh ding hi. </VERS>
            <VERS vnumber="13"> Gamsa in a balzan ahihleh, lahtel nadingin tua ganhing paipihsak in. A kibalzan ganhing amah in loh lo ding hi.
            </VERS>
            <VERS vnumber="14"> “Mi khat in a veengte’ gan khat peuhpeuh kawm a, a nei pa om loin a liam a, a si zongin, amah in a kicingin loh ding hi. </VERS>
            <VERS vnumber="15"> A nei pa tawh a omkhawm ahihleh amah in loh lo ding hi. A kikawm ahihleh a kikawm bangin pai ding hi.
            </VERS>
            <VERS vnumber="16"> “Mi khat in a kidong nai lo nungak khat zolin amah tawh a lupkhop leh, amah in tua nu’ man ding moman letsong pia dinga, ama zi suak ding hi. </VERS>
            <VERS vnumber="17"> A numei’ pa in ama tungah tua nu a piak nop kei leh zong, tua mipa in nungak moman letsong zah numei’ pa’ tungah sum pia veve ding hi.
            </VERS>
            <VERS vnumber="18"> “Numei aisan nu na hingkhawi kei ding uh hi.
            </VERS>
            <VERS vnumber="19"> “Ganhing tawh a mawh peuhmah kithat ding hi.
            </VERS>
            <VERS vnumber="20"> “Topa bek sim loh pasian dang khat peuhpeuh tungah biakna a pia mi peuhmah kithat ding hi.
            </VERS>
            <VERS vnumber="21"> “Khualmi khatpeuh na bawlsia kei ding uh a, na nengniam kei ding uh hi. Bang hang hiam cih leh note zong Egypt leitangah khual mite na hi ngei uh hi. </VERS>
            <VERS vnumber="22"> Meigong numei ahi a, tagah ahi zongin na gimsak kei ding uh hi. </VERS>
            <VERS vnumber="23"> Note in amaute na gimsak uh a, amaute keima tungah hong kiko leh, keimah in amau’ kikona ka za taktak ding hi. </VERS>
            <VERS vnumber="24"> Ka hehna so-in namsau tawh note kong that dinga, na zite uh meigong suakin, na tate uh tagah suak ding hi.
            </VERS>
            <VERS vnumber="25"> “Note tawh a om, a zawng keima mite khat peuhpeuh tungah sum leitawi na piak uhleh, ama tungah sum leitawi a piapa bangin na om kei ding uh a, ama tung panin a meet na dok kei ding uh hi. </VERS>
            <VERS vnumber="26"> Khapna ahi na veengpa’ puan silh lai na lak ngei khak leh nitum ma-in ama tungah na piakik ding hi. </VERS>
            <VERS vnumber="27"> Bang hang hiam cih leh ama silh ding tua bek hi a, tua pen ama pumpi adingin a puan neihsun ahi hi. Amah bang dang tawh lum ding ahi hiam? Amah kei tungah hong kiko leh ke’n ka za ding hi. Bang hang hiam cih leh keimah in hehpihna ka nei hi.
            </VERS>
            <VERS vnumber="28"> “Thukhente na simmawh kei ding uh a, na mite uh a ukpa zong na samsia kei ding uh hi.
            </VERS>
            <VERS vnumber="29"> “Na anlakna pan uh le sathau le leenggah na suknate uh panin a leet khiate piak khiat ding na zekai kei ding uh hi. “Na tapa cilte uh keima tungah nong pia ding uh hi. </VERS>
            <VERS vnumber="30"> Na bawngtalte uh le na tuute uh panin zong tua bangmahin nong pia ding uh hi. Ni sagih sung a pi tawh om dinga, a ni giat ni-in kei tungah nong pia ding uh hi.
            </VERS>
            <VERS vnumber="31"> “Note pen kei’ tungah hong ki-ap mite na hi ding uh hi. Tua ahih ciangin gamlakah gamsate in a balzan sa peuhmah note in na ne kei ding uh a, tua bang sate uite na lot ding uh hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> “Thuman lo na gen khia kei ding uh hi. Elna tawh teci pang dingin migilo pa tawh na kipawl kei ding uh hi. </VERS>
            <VERS vnumber="2"> Siatna a bawl dingin mihon na zui kei ding uh hi. Thutang a hei khia dingin mihonpi nung zui-in thu neihna-ah teci na pang kei ding uh hi. </VERS>
            <VERS vnumber="3"> Ama thu neihna-ah mizawng pa na langneih kei ding uh hi.
            </VERS>
            <VERS vnumber="4"> Na langneih mite’ bawngtal ahi a, a la ahi zongin a gammang na tuah uhleh ama kiangah na hawlkik ding uh hi. </VERS>
            <VERS vnumber="5"> Nangmah a hong mudah pa’ la a van tawh a puk na muh leh a la tawh amah na nusia kei dinga, tua la phot toh ding na huh ding hi.
            </VERS>
            <VERS vnumber="6"> Ama thu neihna-ah mizawng pa a thutang kimlai na lelsak kei ding uh hi. </VERS>
            <VERS vnumber="7"> A man lopi a mi mawhsak ding panin kikem unla, a dikpa le thuman pa that kei un. Bang hang hiam cih leh a gilo mi ka khah kei ding hi. </VERS>
            <VERS vnumber="8"> Sumgolh na la kei ding uh hi. Bang hang hiam cih leh sumgolh in uliante’ mit tawsak a, thuman mite’ thu heikhiatsak hi.
            </VERS>
            <VERS vnumber="9"> Khualmi na nengniam kei ding uh hi. Khualmi’ lungsim na thei uh hi. Bang hang hiam cih leh note zong Egypt gamah khualmi na hi ngei uh hi.
            </VERS>
            <VERS vnumber="10"> Note in na leitang uhah kum guk sung khai tuhin a piangte na kaikhawm ding uh hi. </VERS>
            <VERS vnumber="11"> Ahih hangin a kum sagihna ciangin, nomau’ mi a zawngte in a nek theih nadingin leitang tawlngasakin, lokhulin na omsak ding uh a, gamlak ganhingte in mizawngte’ nek loh teng ne thei ding uh hi. Na leenggui lote uh le na oliv lote uh zong tua bangmahin na hih ding uh hi.
            </VERS>
            <VERS vnumber="12"> Ni guk sung na nasep uh na sem ding uh hi. Ahih hangin na bawngtal le na la in tawlngakna a neih theih nading le, na nasem numei’ tapa le khual mite in thathak a ngah theih nadingin a ni sagih ni-in na tawlnga ding uh hi.
            </VERS>
            <VERS vnumber="13"> Note’ tunga kong gente khempeuh thudon un; pasian dangte’ min genin nei kei unla, na kam sung panun zong tua bangte kizasak kei un.
            </VERS>
            <VERS vnumber="14"> Kum khatin thumvei, keima adingin pawi na bawl ding uh hi. </VERS>
            <VERS vnumber="15"> Silngo sawh loh anlum pawi na bawl ding uh hi. Keimah in note kong thupiak bangin Abib kha sung a kisehsa hun ciangin ni sagih sung silngo sawh loh anlum na ne ding uh hi. Bang hang hiam cih leh tua kha sungin Egypt panin note na pai khia uh hi. Khut hawmguak tawh keima mai-ah kuamah hong kilak lo ding hi.
            </VERS>
            <VERS vnumber="16"> Note in lo-a na tuh uh, na nasepna uh a gah masa, anlak pawi na bawl ding uh hi. Note in lo panin na nasepna uh a gah na kaihkhop uh kum bei ciangin an kaihkhopna pawi na bawl ding uh hi. </VERS>
            <VERS vnumber="17"> Topa Pasian’ mai-ah pasal khempeuh kum khatin thumvei kilaak ding uh hi.
            </VERS>
            <VERS vnumber="18"> Note in silngo sawh anlum tawh keimah biakpiakna si na pia khawm kei ding uh a, a ganhing thau zong zingsang dong na omsak kei ding uh hi.
            </VERS>
            <VERS vnumber="19"> Note in na anpalte uh lakah a tung masa pen Topa na Pasian uh inn-ah na paipih ding uh hi. Note in a pi’ nawizu tawh keelno na huan kei ding uh hi.
            </VERS>
            <VERS vnumber="20"> En un, keimah in ka bawlsa munah note hong paipih ding le lamkalah note hong cing dingin note’ mai-ah vantungmi khat ka sawl hi. </VERS>
            <VERS vnumber="21"> Amah thudonin ama aw ngai unla, amah lehdo kei un. Bang hang hiam cih leh amah in note’ thu palsatna hong maisak lo ding hi. Bang hang hiam cih leh keima min tawh nasem ahi hi.
            </VERS>
            <VERS vnumber="22"> Ahih hangin note in ama aw limtakin ngai-in keima gen bangin na gamtat uhleh na galte uh’ tungah gal ka hi dinga, na langte uh’ tungah lang ka hi ding hi.
            </VERS>
            <VERS vnumber="23"> Note’ mai-ah ka vantungmi pai-in Amor mite, Hit mite, Perez mite, Kanaan mite, Hiv mite le Jebus mite kiangah note hong paipihin, keimah in amaute ka phiat khiat ciangin, </VERS>
            <VERS vnumber="24"> amau’ pasian-te’ mai-ah note kun loin, tuate bia loin, amau’ gamtat bangin na gamta kei ding uh a, note in amaute lawnthal mang kiuhkeuhin amau’ milim suang khuampite na satnen gawp ding uh hi. </VERS>
            <VERS vnumber="25"> Note in Topa na Pasian uh nong bia ding uh a, keimah in na an uh le na tui uh thupha ka pia ding hi. Keimah in note’ lak panin cinatna ka la khia ding hi. </VERS>
            <VERS vnumber="26"> Note’ leitangah kuamah nausia om lo dinga, a ciing zong om lo ding hi. Note kong teeksihsak ding hi.
            </VERS>
            <VERS vnumber="27"> Keimah hong kikihtakna note’ mai-ah paisakin note’ phutkhak ding mi khempeuh ka kitok gawpsak dinga, na galte khempeuh uh lehhei-in note’ kiang panin ka taisak ding hi. </VERS>
            <VERS vnumber="28"> Note’ mai panin Hiv mite, Kanaan mite le Hit mite a hawl khia dingin note’ mai-ah tunpi ka sawl khia ding hi. </VERS>
            <VERS vnumber="29"> Leitung gamkhing suakin gamlak ganhingte note’ langkhat ah tampi pha kha ding ahih manin note’ mai panin kum khat sungin amaute ka hawl khia kei ding hi. </VERS>
            <VERS vnumber="30"> Note khangin tampi pha-in leitang na luah matengun note’ mai panin tawm tawmin amaute ka hawl khia ding hi. </VERS>
            <VERS vnumber="31"> Keimah in San Tuipi panin Filistia mite’ tuipi ciang le sehnel gam panin Eufratis gun ciang dongah na gamgite uh ka phut ding hi. Bang hang hiam cih leh tua gam a teeng mite note’ khut sungah kong pia dinga, note in na mai uh panin amaute na hawl khia ding uh hi. </VERS>
            <VERS vnumber="32"> Amaute ahi a, amau’ pasian-te tawh ahi zongin thuciamna na bawl kei ding uh hi. </VERS>
            <VERS vnumber="33"> Amaute in kei’ tungah note hong khialsak kha ding ahih ciangin note’ leitang tungah amaute teeng lo ding uh hi. Bang hang hiam cih leh note in amau’ pasian-te na biak uhleh note’ tungah thangzak khat hong hi taktak ding hi,” a ci hi.</VERS>
        </CHAPTER>
        <CHAPTER cnumber="24">
            <VERS vnumber="1"> Tua ciangin Topa in Moses kiangah, “Nang le Aaron, Nadab, Abihu le Israel upate sung pan sawmsagih tawh keima kiangah hong paito unla, a gamla panin kunin hong bia un. </VERS>
            <VERS vnumber="2"> Topa’ nai-ah Moses bek hong pai ding hi. A dangte a nai-ah hong pai lo dinga, mihonte in mual ciang dong hong neh lo ding uh hi,” a ci hi.
            </VERS>
            <VERS vnumber="3"> Moses hong pai-in Topa’ thugente khempeuh le biakna ngeinate khempeuh mite kiangah a gen hi. Mi khempeuh in aw kikhatin dawng uh a, “Topa’ gensa thute khempeuh ka hih ding uh hi,” a ci uh hi. </VERS>
            <VERS vnumber="4"> Moses in Topa’ thugente khempeuh a gelh hi. Zingsangin amah tho baih a, mual bulah biakna tau khat lamin, Israel minam sawm le nihte tawh kituakin khuam sawm le nih a phut hi. </VERS>
            <VERS vnumber="5"> Amah in Israel mi tangvalte sawlin, tuate in meihal biakna le thunuama biakna bawngtalte Topa’ tungah pia uh hi. </VERS>
            <VERS vnumber="6"> Moses in a sisan kimkhat la-in, kuangte sungah koih a, sisan kimkhat biakna tau tungah a theh hi. </VERS>
            <VERS vnumber="7"> Tua ciangin amah in thuciamna laibu la-in, mite’ zakin tua laibu a sim hi. Amaute in, “Topa’ gensa khempeuh kote in ka hih ding uh a, kote ka thumang ding uh hi,” a ci uh hi.
            </VERS>
            <VERS vnumber="8"> Tua ciangin Moses in sisan la-in mite’ tungah theh a, “Hih thute khempeuh tawh kizui-in Topa in note tawh a bawlsa thuciamna sisan en un,” a ci hi.
            </VERS>
            <VERS vnumber="9"> Tua ciangin Moses le Aaron, Nadab, Abihu le Israel upate sung pan sawmsagih paito uh a, </VERS>
            <VERS vnumber="10"> amaute in Israel Pasian mu uh hi. Ama khe nuai-ah a sianthona van mel tawh a kibang, sapfaia suangmanpha tawh a kibawl suangphahpek bang pian om hi. </VERS>
            <VERS vnumber="11"> Amah in Israel mi makaite gimna ngahsak lo hi. Amaute in Pasian mu uh a, tua ciangin an ne-in tui dawn uh hi.
            </VERS>
            <VERS vnumber="12"> Topa in Moses kiangah, “Keima kiang mualtungah hong paito inla, tua lai-ah ngak in. Amaute a kihilh nadingin keima gelhsa, thukham le thupiakna tawh, suangpek nang tungah kong pia ding hi,” a ci hi. </VERS>
            <VERS vnumber="13"> Tua ahih ciangin ama nasem pa Joshua tawh Moses kithawi uh a, Pasian’ mual tungah paito uh hi. </VERS>
            <VERS vnumber="14"> Amah in upate kiangah, “Note’ kiangah kong paikik matengun hih lai-ah kote hong ngak un. En un, note tawh Aaron le Hur om hi. Thu nei peuhpeuh amaute’ kiangah paisak un,” a ci hi.
            </VERS>
            <VERS vnumber="15"> Tua ciangin mualtungah Moses paito a, meii in mual a tuam hi. </VERS>
            <VERS vnumber="16"> Topa’ minthanna vang pen Sinai Mual tungah kinga a, meii in ni guk sung tua mual a tuam hi. A ni sagih ni-in amah in meii lak panin Moses a sam hi. </VERS>
            <VERS vnumber="17"> Tu-in Topa’ vangliatna vang pen Israel mite’ muhna-ah mualvum dawn a kaangtum meikuang tawh kibang hi. </VERS>
            <VERS vnumber="18"> Meii sungah Moses tum a, mualtungah paito hi. Moses sun sawmli le zan sawmli sung mualtungah a om hi.
            </VERS>
        </CHAPTER>
        <CHAPTER cnumber="25">
            <VERS vnumber="1"> Topa in Moses kiangah, </VERS>
            <VERS vnumber="2"> “Amaute in kei adingin biakna hong paipih nadingin Israel mite’ kiangah gen in. A pia nuam mi peuhmah tung panin kei adingin biakna na sang ding hi. </VERS>
            <VERS vnumber="3"> Amaute’ tung panin na san ding biakna hih bang ahi hi: Kham, ngun, sumngo, </VERS>
            <VERS vnumber="4"> a dum, a dupsan, a ausan puante le a kopin a kikhuk khau tawh a kigan puan hoih, keelmul, </VERS>
            <VERS vnumber="5"> a kisansak tuutal vunte, keelvunte, singkha sing, </VERS>
            <VERS vnumber="6"> meivakte ading sathau, nilh sathau ding le paknamtui dingin a namtui nate, </VERS>
            <VERS vnumber="7"> siampi puan le awmdal a bulh dingin onik suangte ahi hi. </VERS>
            <VERS vnumber="8"> Amaute’ lakah kei ka om theih nadingin kei adingin biakbuk khat amaute bawlsak in. </VERS>
            <VERS vnumber="9"> Biakbuk le a nazatte’ lim ding tawh kisai-in nang’ tungah kong lahte khempeuh tawh kituakin nangmah in na bawl ding hi.
            </VERS>
            <VERS vnumber="10"> “Amaute in singkha sing tawh singkuang khat bawl ding uh hi. A dung pi thum le letmat kua, a vai pi nih le letmat thum, a sanna pi nih le letmat thum hi ding hi. </VERS>
            <VERS vnumber="11"> Nangmah in kham citak tawh tua singkuang na zut dinga, a sung le a pua na zut ding hi. A tung kimkotah a geihual kham tawh na bawl ding hi. </VERS>
            <VERS vnumber="12"> Nangmah in tua singkuang adingin kham kual li sungin a singkuang khe li tungah tuate na bulh dinga, a pang khatah kual nih, a pang langkhat ah a kual nih mah na bulh ding hi. </VERS>
            <VERS vnumber="13"> Nangmah in singkha singzawl na sui dinga, tuate kham tawh na zut ding hi. </VERS>
            <VERS vnumber="14"> Singkuang puak nadingin singkuang panga kualte sungah a zawlte na khum ding hi. </VERS>
            <VERS vnumber="15"> Singkuang’ kualte sungah a zawlte omsuak dinga, tuate kila khia lo ding hi. </VERS>
            <VERS vnumber="16"> Nang’ tunga kong piak ding thuciamna nangmah in singkuang sungah na koih ding hi.
            </VERS>
            <VERS vnumber="17"> “Tua ciangin kham citak tawh hehpihna tokhom khat na bawl dinga, a dung pi thum le letmat kua, a vai pi nih le letmat thum hi ding hi. </VERS>
            <VERS vnumber="18"> Nangmah in kham tawh kherub nih na bawl dinga, hehpihna tokhom mong tuakah a kiseek tua kherub-te na omsak ding hi. </VERS>
            <VERS vnumber="19"> Mong khatah kherub khat, a mong langkhat ah kherub khat mah bawl in. Hehpihna tokhom tawh a kizomin a mong tuakah kherub na bawl ding hi. </VERS>
            <VERS vnumber="20"> Kherub-te in a khate uh a tungah zal ding uh a, amau’ khate tawh hehpihna tokhom liimsunin amaute khatlekhat kimaingat ding uh hi. Hehpihna tokhom lamah kherub-te’ mai nga ding uh hi. </VERS>
            <VERS vnumber="21"> Singkuang tungah hehpihna tokhom na koih dinga, singkuang sungah nang kong piak ding thuciamna na koih ding hi. </VERS>
            <VERS vnumber="22"> Hehpihna tokhom tung, thuciamna singkuang tunga om kherub nihte kikal panin nang kong hopih dinga, Israel mite adingin nang’ tungah kong piak ding thute khempeuh nang’ tungah kong gen ding hi.
            </VERS>
            <VERS vnumber="23"> “Nangmah in singkha sing tawh sabuai khat na bawl dinga, a dung pi thum, a vai pi khat le alang, a sanna pi nih le letmat thum hi ding hi. </VERS>
            <VERS vnumber="24"> Kham citak tawh na zut dinga, a kimkotah a geihual kham tawh na bawl ding hi. </VERS>
            <VERS vnumber="25"> Nangmah in khutpeek cia a zai zawl peek khat a kimkotah na bawl dinga, tua zawl peek kimkotah a geihual na bawl ding hi. </VERS>
            <VERS vnumber="26"> Nangmah in tua sabuai adingin kham kual li na bawl dinga, tuate pen a kiu li, a khe lite-ah na gak ding hi. </VERS>
            <VERS vnumber="27"> Sabuai puak nading zawlte a len dingin a zawl peek gei-ah a kualte om ding hi. </VERS>
            <VERS vnumber="28"> Nangmah in singkha sing zawlte bawlin kham tawh na zut dinga, hihte tawh sabuai kipua ding hi. </VERS>
            <VERS vnumber="29"> Paknamtui adingin a kuangdaite le a pakante, tui phih nadingin a thawl gongbakte le a kuang-ukte na bawl ding hi. Kham citak tawh tuate na bawl ding hi. </VERS>
            <VERS vnumber="30"> Keima mai sabuai tungah Ompihna Anlum na koih tawntung ding hi.
            </VERS>
            <VERS vnumber="31"> “Kham citak tawh meivakkhuam khat na bawl ding hi. Meivakkhuam bul le a kungte pen a kiseek nate tawh kibawl ding hi. A haite, a nunte le a paakte, tua tawh sakhat hi khawm ding uh hi. </VERS>
            <VERS vnumber="32"> A pang panin hiang guk meeng khia dinga, a pang khatah meivakkhuam hiang thum meeng khia-in, a pang langkhat ah meivakkhuam hiang thum mah meeng khia ding hi. </VERS>
            <VERS vnumber="33"> Hiang khat ciat tungah a nun le a pak a om, almond gah tawh a kibang hai thum le adang hiang khat ciat tungah a nun le a pak a om, almond gah tawh a kibang hai thum mah kibawl ding hi. Tua ahih ciangin hiang gukte meivakkhuam panin meeng khia ding hi. </VERS>
            <VERS vnumber="34"> A meivakkhuam tung mahmahah a nunte le a paakte tawh a om, almond bangin a kibawl hai li omin, </VERS>
            <VERS vnumber="35"> meivakkhuam panin hiang guk a kopte’ bulah tua tawh sakhat ahi nun khat om ding hi. </VERS>
            <VERS vnumber="36"> Amau’ nunte le a hiangte, sakhat hi dinga, a vekpi-in kham citak a kiseek sakhat hi ding hi. </VERS>
            <VERS vnumber="37"> Nangmah in ama adingin meivak sagihte na bawl dinga, ama omna mai teng khua a vaksak dingin meivakte kikoih ding hi. </VERS>
            <VERS vnumber="38"> A taitehte le a kuangte kham citak hi ding hi. </VERS>
            <VERS vnumber="39"> Kham citak tawi sawmnih le tawi khat val a gik tawh hih nazatte khempeuh kibawl ding hi. </VERS>
            <VERS vnumber="40"> Mualtungah nang’ tunga hong kilak hih nate pen amau’ lim ding bangin na bawl ding thei in.
            </VERS>
        </CHAPTER>
        <CHAPTER cnumber="26">
            <VERS vnumber="1"> “Tua tham loin a kopin a kikhuk khau hoih tawh a kigan dalna puan sawm le a dum, a dupsan le a ausan khau a kigan puan tawh biakbuk na bawl ding hi. Hoihtakin a kibawl kherub-te tawh tuate na bawl ding hi. </VERS>
            <VERS vnumber="2"> Dalna puan a dung pi sawmli le pi nih hi dinga, dalna puan a vai pi guk hi ding hi. Dalna puan khempeuh kikim ciat ding hi. </VERS>
            <VERS vnumber="3"> Dalna puan ngate khatlekhat kikhuituah ding hi. </VERS>
            <VERS vnumber="4"> A kikhuituah a masa dalna puan a nawlnung pen’ nawl dung sukah khaudum tawh a bilvangte na bawl ding hi. Tua bangmahin a kikhuituah a nihna dalna puan a nawlnung pen’ nawl dung suk mahah a bilvangte na bawl ding hi. </VERS>
            <VERS vnumber="5"> Dalna puan khat tungah bilvang sawmnga bawlin, a kikhuituah a nihna dalna puan nawlah bilvang sawmnga mah na bawl dinga, a bilvangte khatlekhat kitang ding uh hi. </VERS>
            <VERS vnumber="6"> Biakbuk pen bup khat a suah theih nadingin nangmah in kham kilhna sawmnga bawlin, tua kilhnate tawh dalna puan khatlekhat na kimatsak ding hi.
            </VERS>
            <VERS vnumber="7"> “Biakbuk a tung khuh nadingin keelmul tawh puante zong na bawl dinga, puan sawm le khat na bawl ding hi. </VERS>
            <VERS vnumber="8"> Tua puan a dung pi sawmli le nga, a vai pi guk ciat hi dinga, puan sawm le khatte kikim ding hi. </VERS>
            <VERS vnumber="9"> Tua puan ngate amau le amau khuituahin, puan gukte zong amau le amau mah na khuituah dinga, a gukna puan pen puanbuk mai-ah na khep ding hi. </VERS>
            <VERS vnumber="10"> A kikhuituah puan khat nawlah a bilvang sawmnga bawlin, a kikhuituah a nihna puan nawlnung pen nawlah a bilvang sawmnga mah na bawl ding hi. </VERS>
            <VERS vnumber="11"> Tua pen bup khat a suah theih nadingin nangmah in sumngo kilhna sawmnga bawlin, a bilvangte’ sungah tua kilhnate guangin, puanbuk na kimatsak ding hi. </VERS>
            <VERS vnumber="12"> Puanbuk puan a val khia, puan alang a val pen, biakbuk nungah kaisuk ding hi. </VERS>
            <VERS vnumber="13"> Puanbuk puan a dunglam, pangkhatah pi khat le alang, a pang langkhat ah pi khat le alang a val pen biakbuk a khuh dingin hih lampang le hua lampangte-ah kaisuk ding hi.
            </VERS>
            <VERS vnumber="14"> “A kisansak tuutal vunte le keelvunte tawh puanbuk khuhna khat na bawl ding hi.
            </VERS>
            <VERS vnumber="15"> “Biakbuk adingin a po to ding khuampeekte singkha sing na bawl ding hi. </VERS>
            <VERS vnumber="16"> A khuampeek khat a tun pi sawm le nga hi dinga, a vai pi nih le letmat thum vive hi ding hi. </VERS>
            <VERS vnumber="17"> A bulh nadingin a khuampeek khatah a zang nih ciat om ding hi. Biakbuk khuampeek khempeuh tua bangin na bawl ding hi. </VERS>
            <VERS vnumber="18"> Biakbuk khuampeekte na bawl ding hi: Leitaw lam panga dingin khuampeek sawmnih hi ding hi. </VERS>
            <VERS vnumber="19"> A khuampeek sawmnihte’ bulah bullen sawmli ngun tawh na bawl dinga, a zang nihte adingin khuampeek khat bulah bullen nih, a khuampeek dang khat bulah adang nihte adingin bullen nih mah hi ding hi. </VERS>
            <VERS vnumber="20"> Biakbuk a pang nihna lam, leilu lam panga a khuampeek sawmnihte le </VERS>
            <VERS vnumber="21"> ngun tawh kibawl a bullen sawmlite adingin, khuampeek khatah bullen nih, adang khuampeek khat bulah bullen nih mah hi ding hi. </VERS>
            <VERS vnumber="22"> Nitumna lam, biakbuk nung lam adingin khuampeek guk na bawl ding hi. </VERS>
            <VERS vnumber="23"> Biakbuk nung lam kiute adingin khuampeek nih na bawl ding hi. </VERS>
            <VERS vnumber="24"> Tuate a bul lamah kikak dinga, ahih hangin a kual masa ah a dawn kimat ding hi. A nihin tua bang hi dinga, tuate in a kiu nihte piangsak ding uh hi. </VERS>
            <VERS vnumber="25"> Ngun tawh kibawl amau’ bullen sawm le gukte ading a khuampeek giat pha dinga, khuampeek khatah bullen nih ciat om ding hi.
            </VERS>
            <VERS vnumber="26"> “Singkha sing, zawlin na bawl ding hi. </VERS>
            <VERS vnumber="27"> Biakbuk pangkhat a khuampeek ading zawl nga, biakbuk a pang langkhat a khuampeek adingin zawl nga, nitumna lam biakbuk nung lam panga a khuampeekte adingin zawl nga hi ding hi. </VERS>
            <VERS vnumber="28"> A zawl laita, a khuampeek kimciang a banto pen mong khat pan mong khat paisuak ding hi. </VERS>
            <VERS vnumber="29"> A khuampeekte kham tawh zutin, a zawlte a len dingin amau’ kualte kham tawh na bawl dinga, a zawlte kham tawh na zut ding hi. </VERS>
            <VERS vnumber="30"> A lim ding geelna, mualtungah nang tungah hong kilak mah tawh kizui-in biakbuk na lam ding hi.
            </VERS>
            <VERS vnumber="31"> “A dum, a dupsan, a ausan, a kopin a kikhuk khau hoih kigan tawh dalna puan khat na bawl dinga, hoihtakin a kibawl kherub-te tawh kizem ding hi. </VERS>
            <VERS vnumber="32"> Ngun tawh kibawl bullen lite tungah a om, kham kibawl vankhaina nei-in, kham tawh a kizut singkha khuampi lite tungah na khai ding hi. </VERS>
            <VERS vnumber="33"> A kilhnate-ah dalna puan khai sukin, dalna puan sung tua lai munah thuciamna singkuang na koih dinga, dalna puan in siangtho pen mun panin siangtho mun khen ding hi. </VERS>
            <VERS vnumber="34"> Siangtho pen mun sunga om thuciamna singkuang tungah hehpihna tokhom na koih ding hi. </VERS>
            <VERS vnumber="35"> Dalna puan pualamah sabuai koihin, sabuai tawh a kisan biakbuk leitaw lampangah meivakkhuam na koih dinga, leilu lampangah sabuai na koih ding hi.
            </VERS>
            <VERS vnumber="36"> “Puanbuk kongkhak dingin a dum, a dupsan, a ausan, a kopin a kikhuk khau hoih tawh a kigan, phim tawh kikhui-in a kizem kongpuankhai khat na bawl ding hi. </VERS>
            <VERS vnumber="37"> Kongpuankhai adingin singkha khuampi nga bawlin kham tawh na zut ding hi. A vankhainate kham hi dinga, tuate adingin sumngo bullen nga na bawl ding hi.
            </VERS>
        </CHAPTER>
        <CHAPTER cnumber="27">
            <VERS vnumber="1"> “Biakna tau ding singkha sing tawh bawl in. Pi sagih le alang sau-in pi sagih le alang mah na zaisak ding hi. Biakna tau a ning kikim dinga, a tun pi li le alang hi ding hi. </VERS>
            <VERS vnumber="2"> A kiu lite-ah ki na bawl ding hi. A kite pen a biakna tau tawh sakhat hi dinga, sumngo tawh na zut ding hi. </VERS>
            <VERS vnumber="3"> Ama adingin vut koih nading beelte le kawbiate, kuangte, sikkate le vutluahna peekte na bawl dinga, a nazat khempeuh sumngo tawh na bawl ding hi. </VERS>
            <VERS vnumber="4"> Ama adingin siklen, a vang simsiam zong sumngo tawh na bawl ding hi. Siklen tung, a kiu lite-ah sumngo kual li na bawl ding hi. </VERS>
            <VERS vnumber="5"> Siklen in biakna tau kimciang a batsuk theih nadingin biakna tau zawl nuai panin na bulh ding hi. </VERS>
            <VERS vnumber="6"> Biakna tau adingin singkha sing zawlte bawlin sumngo tawh tuate na zut ding hi. </VERS>
            <VERS vnumber="7"> A kipuak ciangin biakna tau pang nihte-ah a zawlte a om theih nadingin a kualte’ vang sungah a zawlte kikhum ding hi. </VERS>
            <VERS vnumber="8"> Singpekte tawh kuak nei-in biakna tau na bawl dinga, mual tungah nang tunga hong kilaksa bangin kibawl ding hi.    </VERS>
            <VERS vnumber="9"> “Biakbuk tual na bawl ding hi. A tual in leitaw lam pangah pang khat adingin pi za le sawmnga a sau, a kopin a kikhuk khau hoih tawh a kigan a kikhai suk dalna puan nei ding hi. </VERS>
            <VERS vnumber="10"> A khuam sawmnih le a bullen sawmnih pen sumngo tawh a kibawl hi dinga, ahih hangin khuampi tunga vankhainate le a gaknate pen ngun tawh a kibawl hi ding hi. </VERS>
            <VERS vnumber="11"> Leilu lampang ading zong a sauna tua bangmah hi-in, a kikhai suk dalna puan pi za le sawmnga sau dinga, a khuam sawmnih le a bullen sawmnih pen sumngo tawh a kibawl hi ding hi. Ahi zongin khuampi tunga vankhainate le a gaknate pen ngun tawh a kibawl hi ding hi. </VERS>
            <VERS vnumber="12"> Nitumna lam pangah buktual a vailam adingin khuampi sawm le bullen sawmte tawh pi sawmsagih le nga a sau a kikhai suk dalna puan om ding hi. </VERS>
            <VERS vnumber="13"> A mailam, nisuahna lam buktual a vailam pi sawmsagih le nga hi ding hi. </VERS>
            <VERS vnumber="14"> Kongpi pang khat ading a kikhaisuk dalna puan pi sawmnih le nih le alang hi dinga, khuampi thum le bullen thumte tawh hi ding hi. </VERS>
            <VERS vnumber="15"> A pang langkhat ah a kikhaisuk dalna puan pen pi sawmnih le nih le alang hi dinga, khuampi thum le bullen thumte tawh hi ding hi. </VERS>
            <VERS vnumber="16"> Buktual a kongpi dingin a dum, a dupsan, a ausan khau a kopin a kikhuk khau hoihte tawh a kigan, phim tawh kikhui-in a kizem, pi sawmthum a sau kongpuankhai khat om dinga, tua in khuampi li le bullen li nei ding hi. </VERS>
            <VERS vnumber="17"> Buktual kiima khuampi khempeuh ngun tawh kibawl gakna tawh kigak dinga, a vankhainate ngun hi-in a bullente sumngo hi ding hi. </VERS>
            <VERS vnumber="18"> Buktual a dung pi za le sawmnga, a vai pi sawmsagih le nga, a sanna pi sagih le alang hi-in, a kopin a kikhuk khau hoih tawh a kigan a kikhaisuk dalna puan le sumngo bullente tawh hi ding hi. </VERS>
            <VERS vnumber="19"> Biakbuk nazat ding peuhmahte le a khetphimte khempeuh le buktual a khetphimte khempeuh sumngo tawh a kibawl hi ding hi.
            </VERS>
            <VERS vnumber="20"> “Meivak a kuangin a om tawntung theih nadingin mei a vak ding oliv gah a kisuzan, sathau siangtho, Israel mite in nang kiangah hong paipih nadingun thu na pia ding hi. </VERS>
            <VERS vnumber="21"> Kikhopna buk sung, thuciamna singkuang mai-a dalna puan pualamah, Aaron le ama tapate in nitak a kipan zingsang dong Topa’ mai-ah vil ding uh hi. Tua pen Israel mite in amau’ khang tawntungin a zuih ding uh ngeina kip khat hi ding hi.</VERS>
        </CHAPTER>
        <CHAPTER cnumber="28">
            <VERS vnumber="1"> “Tua ciangin keima tungah siampi na a sem dingin Israel mite lak panin na sanggampa Aaron le a tapate Nadab le Abihu, Eleazar le Ithamar, nangma kiangah la in. </VERS>
            <VERS vnumber="2"> Minthanna le hoihna tawh a kidim nadingin na sanggampa Aaron ading biakna puan siangtho na bawl ding hi. </VERS>
            <VERS vnumber="3"> Keima siampi nasepna-ah amah a ap theih nadingun amaute in Aaron’ puante a bawl nading, hih theihna lungsim ka guatsa, siamna a nei mite khempeuh tungah gen in. </VERS>
            <VERS vnumber="4"> Amaute’ bawl ding puante: Awmdal khat, siampi puan khat, puantualpi khat, sikli nei-a a gial puantungsilh khat, dialpi khat le kawnggak khat ahi hi. Keima tungah siampi na a sem ding na sanggampa Aaron le ama tapate adingin amaute in biakna puan siangthote bawl ding uh hi. </VERS>
            <VERS vnumber="5"> Amaute in kham, a dum, a dupsan, a ausan khaute le a kopin a kikhuk tawh a kigan puan hoihte sang ding uh hi.
            </VERS>
            <VERS vnumber="6"> “Amaute in siampi puan pen, kham, a dum, a dupsan, a ausan tuumul khaute le a kopin a kikhuk a kigan puan hoihte tawh bawl ding uh a, hoihtakin a kibawl hi ding hi. </VERS>
            <VERS vnumber="7"> A kizop khawm theih nadingin a mong nihte-ah a kimat liangkaihna puan nih nei ding hi. </VERS>
            <VERS vnumber="8"> Amah a gak dingin hoihtakin a kigan tua tunga puan om pen, kham, a dum, a dupsan, a ausan tuumul khaute le a kopin a kikhuk puan hoihte tawh kibawlin, a sepna zia le a nate a kibang hi ding hi. </VERS>
            <VERS vnumber="9"> Nangmah in onik suang nih la-in tuate’ tungah Israel tapate’ min na gelh dinga, </VERS>
            <VERS vnumber="10"> amau’ suahna tawh kizui-in amau’ min gukte suang khat tungah gelhin, a omlai gukte’ min a suang dang khat tungah na gelh ding hi. </VERS>
            <VERS vnumber="11"> Kizepna a bawlpa in min gelhna a bawl bangin Israel tapa sawm le nihte’ minte suang nihte tungah na gelh ding hi. Tuate pen kham a zepna tawh na um ding hi. </VERS>
            <VERS vnumber="12"> Israel tapate phawkna suang dingin siampi puan’ liangkaih puan tungah tua suang nihte na bulh ding hi. Aaron in ama liangko nihte tungah phawkphawk dingin Topa’ mai-ah amaute’ min pua ding hi. </VERS>
            <VERS vnumber="13"> Kham tawh kibawl a kiphut kizepna le </VERS>
            <VERS vnumber="14"> khau bangin a kihual, kham citak khainiang nih na bawl dinga, a kihual khainiangte pen a kiphutte’ tungah na bulh ding hi.
            </VERS>
            <VERS vnumber="15"> “Hoihtakin a kibawl thukhenna awmdal khat na bawl ding hi. Siampipuan a kibawl bangmahin na bawl ding hi. Kham, a dum, a dupsan, a ausan tuumul khaute le a kopin a kikhuk puan hoih tawh na bawl ding hi. </VERS>
            <VERS vnumber="16"> A ning kikimin thuap nih hi dinga, a dung letmat kua, a vai letmat kua mah hi ding hi. </VERS>
            <VERS vnumber="17"> Tua sungah suang gual li-in na bulh ding hi. Sardis suang, topaz suang le karbankal suang gual khat pen a gual masa hi ding hi. </VERS>
            <VERS vnumber="18"> A gual nihna-ah emerald suang, sapfaia suang le diamond suang hi ding hi. </VERS>
            <VERS vnumber="19"> A gual thumna-ah jakinth suang, agate suang le amethyst suang hi ding hi. </VERS>
            <VERS vnumber="20"> A gual lina-ah beryl suang, onik suang le jasper suang hi dinga, kham tawh zepna sungah tuate kibulh ding hi. </VERS>
            <VERS vnumber="21"> Israel tapate’ min tawh kituakin amaute’ min a omna suang sawm le nih om ding hi. Tuate pen minam sawm le nihte adingin amau’ min ciat kigelhin, min gelhna tawh kibang ding hi. </VERS>
            <VERS vnumber="22"> Awmdal adingin khau tawh a kibang, a kihual kham citak khainiang na bawl ding hi. </VERS>
            <VERS vnumber="23"> Awmdal adingin kham kual nih na bawl dinga, awmdal mongah tua kualte na bulh ding hi. </VERS>
            <VERS vnumber="24"> Awmdal mong a kual nihte sungah kham khau nihte na khum ding hi. </VERS>
            <VERS vnumber="25"> Khau mong nihte zepna tawh na zom dinga, siampi puan’ liangkaih puan mai lamah tua bangin na zom ding hi. </VERS>
            <VERS vnumber="26"> Kham kual nih na bawl dinga, awmdal mong nih, siampi puan tawh a kizom a sung lamah na bulh ding hi. </VERS>
            <VERS vnumber="27"> Kham kual nih na bawl dinga, siampi puan liangkaih nihte’ nuai a mailam, hoihtakin a kigan siampi puankhau a kizopna tung sanah na bulh ding hi. </VERS>
            <VERS vnumber="28"> Hoihtakin a kigan siampi puan’ khau tungah a om theih nading le siampi puan tung panin awmdal a kol theih loh nadingin amaute in siampi puan’ kualah khaudum khatin a kual tawh gakkhawm ding uh hi.
            </VERS>
            <VERS vnumber="29"> “Tua ahih ciangin Topa’ mai-ah phawk tawntung nadingin amaute a paipih dingin siangtho munah amah a pai ciangin, Aaron in ama lungtang tunga om thukhenna awmdal sungah Israel tapate’ min pua ding hi. </VERS>
            <VERS vnumber="30"> Thukhenna awmdal sungah Urim le Thummim na koih dinga, Topa’ mai-ah a pai ciangin Aaron’ lungtang tungah tuate om ding hi. Tua bangin Aaron in ama lungtang tungah Israel mite’ thukhenna Topa’ mai-ah pua tawntung ding hi.
            </VERS>
            <VERS vnumber="31"> “Siampi puantualpi, puan dum bek tawh na bawl ding hi. </VERS>
            <VERS vnumber="32"> Puan ngawng bangin a kikeek loh nadingin a ngawng kimkotah a kigan tawh a kizim, lutang thawl a vang nei ding hi. </VERS>
            <VERS vnumber="33"> A mongah a dum, a dupsan, a ausan khaute tawh a kizem mang kawlsing gah bawlin, a mong kiimah amaute’ kikalah kham siklong bawlin, </VERS>
            <VERS vnumber="34"> puantualpi mong kimkotah kham long le mang kawlsing gah, kham long le mang kawlsing gah cih bangin na kihelhsak ding hi. </VERS>
            <VERS vnumber="35"> Aaron in biakna na a sep ciangin tua puan silh dinga, amah a sih khak loh nadingin Topa’ mai a siangtho munah a tum ciang le a pusuah ciangin a gingte kiza ding hi.
            </VERS>
            <VERS vnumber="36"> “Nangmah in kham citak tawh a peek khat na bawl dinga, min gelhna a kibawlte mah bangin tua tungah, ‘Topa ading siangtho,’ ci-in na gelh ding hi. </VERS>
            <VERS vnumber="37"> Tua pen, khaudum khat tawh dialpi tungah na gak dinga, dialpi mai lamah om ding hi. </VERS>
            <VERS vnumber="38"> Tua pen Aaron’ taltangah om dinga, Israel mite in letsong siangtho a piakna uh ahi, a siangtho biakpiakna-ah mawhna a om peuhmah Aaron in ama tungah pua ding hi. Topa’ mai-ah amaute a kisan theih nadingin ama taltang tungah tua a peek om tawntung ding hi.
            </VERS>
            <VERS vnumber="39"> “A puantungsilh ding pen khau hoih tawh siik li nei, a gialin na gan ding hi. Khau hoih tawh dialpi khat na bawl dinga, phim tawh kikhui-in a kizem kawnggak khat na bawl ding hi.
            </VERS>
            <VERS vnumber="40"> “Aaron’ tapate adingin puantungsilhte, kawnggakte le lukhute na bawl dinga, minthanna le hoihna tawh a kidim nadingin tuate na bawl ding hi. </VERS>
            <VERS vnumber="41"> Amaute in keima tungah siampi na a sep theih nadingun na sanggampa Aaron le a tapate na silhsak dinga, amaute sathau nilhin, nasem dingin kipsakin, na siangthosak ding hi. </VERS>
            <VERS vnumber="42"> A ci guakin a omna uh a tuam dingin amau adingin puan hoihte tawh pheituamte na bawlsak dinga, tuate in kawng panin phei ciang ban ding hi. </VERS>
            <VERS vnumber="43"> Kikhopna bukah amaute a pai ciang uh ahi a, siangtho munah nasem dingin biakna tau nai-ah a pai ciang uh ahi zongin, Aaron le ama tapate in tuate a silh ding uh hi. Tua hikeileh amaute in amau tung mahah mawhna a kisuan tawm suakin si ding uh hi. Hih pen amah le ama khit ciangin a suanlekhakte adingin a om tawntung ngeina kip khat hi ding hi.
            </VERS>
        </CHAPTER>
        <CHAPTER cnumber="29">
            <VERS vnumber="1"> “Amaute in keima tungah siampi na a sep theih nadingun amaute na sianthosak nadingin amaute’ tungah na hih ding thute: Bawngtalno khat le a sitbaang lo tuutal nih, </VERS>
            <VERS vnumber="2"> le silngo sawh loh anlum, sathau a kihel silngo sawh loh mohte, sathau tawh a kizut silngo sawh loh mohphengte la in. Tuate pen mangbuhnel tawh na bawl ding hi. </VERS>
            <VERS vnumber="3"> Lawh khat sungah tuate koihin tuate a lawhin paipihin, a bawngtal le a tuutal nih zong na paipih ding hi.
            </VERS>
            <VERS vnumber="4"> “Kikhopna buk kongkhak ah Aaron le a tapate na paipih dinga, tui tawh amaute na sil ding hi. </VERS>
            <VERS vnumber="5"> Nangmah in puante la-in, puantungsilh le siampi puantualpi, siampi puan le awmdal, Aaron silhsakin, hoihtakin a kigan siampi puan gakna tawh amah na gak ding hi. </VERS>
            <VERS vnumber="6"> Ama lu tungah dialpi khim sakin, dialpi tungah kumpi lukhu siangtho na khusak ding hi. </VERS>
            <VERS vnumber="7"> Nangmah in nilh sathau la-in, ama lu tungah sungin amah na nilh ding hi.
            </VERS>
            <VERS vnumber="8"> “Tua ciangin nangmah in ama tapate paipihin, amaute, puantungsilh na silhsak dinga, </VERS>
            <VERS vnumber="9"> kawnggakte tawh amaute gakin, amau’ lu tungah a lukhute uh na gak ding hi. Siampi nasepna pen a kip tawntung ngeina ahih manin amau a’ hi ding hi. Tua bangin Aaron le a tapate na kipsak ding hi.
            </VERS>
            <VERS vnumber="10"> “Tua ciangin kikhopna buk mai-ah bawngtal na paipih ding hi. Aaron le a tapate in bawngtal lu tungah amau’ khut nga ding uh a, </VERS>
            <VERS vnumber="11"> Topa’ mai, kikhopna buk kongkhak ah nangmah in a bawngtal na go ding hi. </VERS>
            <VERS vnumber="12"> Bawngtal sisan tawmkhat la-in na khutme tawh biakna tau kite na nuh dinga, si a omlai teng biakna tau bulah na sung khia ding hi. </VERS>
            <VERS vnumber="13"> A gilpi tuam a thau khempeuh le a sin tunga a utok le a kal nihte le a kal tuam a thau na la dinga, biakna tau tungah tuate na hal ding hi. </VERS>
            <VERS vnumber="14"> Ahih hangin bawngtal sa le a vun le a ekte, giahphual pua lamah mei tawh na hal ding hi. Tua pen khialhna hanga biakna ahi hi.
            </VERS>
            <VERS vnumber="15"> “Tua ciangin nangmah in tuutalte khat la-in, Aaron le a tapate in tuutal lu tungah amau’ khut nga ding uh a, </VERS>
            <VERS vnumber="16"> nangmah in tuutal go-in, a si la-in biakna tau kimkotah na theh ding hi. </VERS>
            <VERS vnumber="17"> Tua ciangin tuutal semnenin, a sungkua le a khete silin, a sabakte le a lu tawh tuate koihin, </VERS>
            <VERS vnumber="18"> biakna tau tungah tuutal a bupin na hal ding hi. Tua pen Topa’ tungah meihal biakna hi a, a gim namtui, Topa’ tungah mei tawh kihal biakna ahi hi.
            </VERS>
            <VERS vnumber="19"> “Nangmah in tuutal adang khat na la ding hi. Aaron le a tapate in tua tuutal lu tungah amau’ khut nga ding uh a, </VERS>
            <VERS vnumber="20"> nangmah in tuutal go-in, a si tawmkhat la-in Aaron’ taklam bil dawn le ama tapate’ taklam bil dawnte le amau’ taklam khutpi dawnte le amau’ taklam khepi dawnte nuhin, si a omlai teng biakna tau kiimah na theh ding hi. </VERS>
            <VERS vnumber="21"> Tua ciangin biakna tau tunga a om si tawmkhat le nilh sathau la-in Aaron le ama puante tung le a tapate le a puante tungah na theh ding hi. Tua ciangin amah le a puante le a tapate le a puante a siangtho hi ding hi.
            </VERS>
            <VERS vnumber="22"> “Nangmah in tuutal thau, a mei, a gilpi tuam a thau, a sin pan a utok, a kal nihte, a kal tuam a thau le a taklam phei (bang hang hiam cih leh tuate pen kipsakna tuutal ahi hi) </VERS>
            <VERS vnumber="23"> le Topa’ mai-ah a om silngo sawh loh anlum lawh sung panin anlum khat, sathau tawh a kibawl anlum bek khat le moh pheng khat na la ding hi. </VERS>
            <VERS vnumber="24"> Hihte khempeuh Aaron’ khut sung le a tapate’ khut sungah na koih dinga, Topa’ mai-ah vei-a piak dingin na vei ding hi. </VERS>
            <VERS vnumber="25"> Tua ciangin amau’ khut sung panin tuate na la dinga, Topa’ mai-ah a gim namtui dingin biakna tau tungah mei tawh kihal biakna banah na hal ding hi. Tua pen Topa’ tungah mei tawh kihal biakna ahi hi.
            </VERS>
            <VERS vnumber="26"> “Nangmah in Aaron a kikipsakna tuutal sa-iik la-in Topa’ mai-ah vei-a piak dingin na vei ding hi. Tua pen nangma tanh hi ding hi.
            </VERS>
            <VERS vnumber="27"> “Kipsakna sa pen Aaron le ama tapate ading ahih ciangin, kipsakna tuutal panin a kipia, a kivei siampite’ tanh a phei le vei-a piak sa-iikte na siangthosak ding hi. </VERS>
            <VERS vnumber="28"> Tua pen Aaron le ama tapate adingin Israel mite’ tung panin a kaih tawntung ding uh ahi hi. Bang hang hiam cih leh thunuama amau’ biakna panin Israel mite in a piak ding siampite’ tanh ahi hi. Tua pen Topa’ tungah amau’ piak ahi hi.
            </VERS>
            <VERS vnumber="29"> “Aaron’ biakna puan siangthote pen ama sih khit ciangin a tapate’ tungah kipia dinga, amaute sathau kinilhin a kikipsak nading ahi hi. </VERS>
            <VERS vnumber="30"> Ama za luahin siampi na a sem a tapa in siangtho munah nasem dingin kikhopna bukah a pai ciangin ni sagih sung tuate silh ding hi.
            </VERS>
            <VERS vnumber="31"> “Nangmah in kipsakna tuutal la-in a siangtho biakna mun khatah a sa na huan ding hi. </VERS>
            <VERS vnumber="32"> Aaron le a tapate in kikhopna buk kongkhak ah tuutal sa le lawh sunga om anlum ne ding uh hi. </VERS>
            <VERS vnumber="33"> Amaute in amaute a kikipsak nading le a siangthosak dingin kilemna a kibawlna tua ante ne ding uh a, ahih hangin a pualam mi in tuate ne thei lo ding hi. Bang hang hiam cih leh tuate pen a siangtho biakna an ahi hi. </VERS>
            <VERS vnumber="34"> Kipsakna sate khat peuhpeuh ahi a, anlum ahi zongin, zingsang ciang dong a omlai leh nangmah in a omlaite mei tawh na hal ding hi. Tuate pen biakna an siangtho ahih manin kine lo ding hi.
            </VERS>
            <VERS vnumber="35"> “Tua bangin nang kong thupiakte khempeuh tawh kituakin Aaron le ama tapate’ tungah na hih dinga, ni sagih sung tawntung amaute ki-apna na bawl ding hi. </VERS>
            <VERS vnumber="36"> Kilem nadingin mawhna hanga biakna-in ni simin bawngtal khat na pia ding hi. Siangthosak nadingin sathau na nilh ciang le kilemna na bawl ciangin biakna tau adingin khialhna hanga biakna khat zong na pia ding hi. </VERS>
            <VERS vnumber="37"> Biakna tau adingin ni sagih sung kilemna bawlin na siangthosak ding hi. Tua ciangin biakna tau a siangtho pen suak dinga, tua biakna tau a lawng peuhpeuh a siangtho suak ding hi.
            </VERS>
            <VERS vnumber="38"> “Tu-in biakna tau tungah na piak tawntung dingte hih bang ahi hi: Nisimin a kizomin kum khat a pha tuuno nihta hi ding hi. </VERS>
            <VERS vnumber="39"> Tuuno khat zingsang lamin na pia dinga, adang tuuno khat nitak lamin na pia ding hi. </VERS>
            <VERS vnumber="40"> Tuuno a masa tawh annel lawh khat le a oliv thau hai khat tawh a kihel leh tuibuah dingin leenggahzu hai khat hi ding hi. </VERS>
            <VERS vnumber="41"> Tuuno adang khat nitakin na pia dinga, zingsang a mah bangin a gim namtui ding, Topa’ mai-ah mei tawh kihal biakna-in an tawh biakna le tuibuah tawh na pia khawm ding hi. </VERS>
            <VERS vnumber="42"> Nang tunga thu kong gen nading, nang tawh ka kituah nading mun, Topa’ mai kikhopna buk kongkhak ah na khang tawntungun a kipia tawntung ding meihal biakna hi ding hi. </VERS>
            <VERS vnumber="43"> Tua lai-ah Israel mite tawh ka kituah dinga, keima vang in tua mun siangthosak ding hi. </VERS>
            <VERS vnumber="44"> Keimah in kikhopna buk le biakna tau ka siangthosak dinga, keima siampi na a sem dingin Aaron le a tapate zong ka siangthosak ding hi. </VERS>
            <VERS vnumber="45"> Israel mite lakah keimah teengin amau’ Pasian ka hi ding hi. </VERS>
            <VERS vnumber="46"> Amaute’ lakah keimah ka tenna hangin Egypt leitang panin amaute a pai khiatpih Topa amau’ Pasian ka hihna amaute in hong thei ding uh hi. Kei pen Topa amau’ Pasian ka hi hi.
            </VERS>
        </CHAPTER>
        <CHAPTER cnumber="30">
            <VERS vnumber="1"> “Nangmah in paknamtui hal nading biakna tau khat, singkha sing tawh na bawl ding hi. </VERS>
            <VERS vnumber="2"> A dung pi khat le alang, a vai zong pi khat le alang mah hi ding hi. A kikim sikli nei hi dinga, a sanna pi thum hi ding hi. A kite a tak tawh sakhat hi ding hi. </VERS>
            <VERS vnumber="3"> Nangmah in kham citak tawh a tung le a pang kimkot le a kite na zut dinga, a kimkotah kham tawh a geihual na bawl ding hi. </VERS>
            <VERS vnumber="4"> Tua biakna tau adingin kham kual nih na bawl ding hi. A geihual nuai a kigal sai a pang tuakah tuate na bawl dinga, a puak nading zawlte a khum nading hi ding uh hi. </VERS>
            <VERS vnumber="5"> Nangmah in singkha sing tawh a zawlte na bawl dinga, kham tawh tuate na zut ding hi. </VERS>
            <VERS vnumber="6"> Nangmah tawh ka kituah nading mun, thuciamna tunga a om hehpihna tokhom mai, thuciamna singkuang kiangah a om dalna puan mai-ah biakna tau na koih ding hi. </VERS>
            <VERS vnumber="7"> Aaron in tua tungah a namtui paknamtui hal ding hi. Amah in zingsang simin meivakte a puah ciangin hal ding hi. </VERS>
            <VERS vnumber="8"> Aaron in nitakin zong meivakte a koih ciangin tuate hal dinga, na khang tawntungun Topa’ mai-ah a namtui hi tawntung ding hi. </VERS>
            <VERS vnumber="9"> Tua tungah a siangtho lo paknamtui hitaleh, meihal biakna hitaleh, an tawh biakna hitaleh na pia kei ding hi. Tua tungah tuibuah na sung kei ding hi. </VERS>
            <VERS vnumber="10"> Aaron in kilem nadingin khialhna hanga biakna si a kite tungah kum khatin khatvei zut ding hi. Amah in na khang tawntungun kum khatin khatvei kilemna bawl ding hi. Tua pen Topa’ tungah a siangtho pen ahi hi,” a ci hi.
            </VERS>
            <VERS vnumber="11"> Topa in Moses kiangah, </VERS>
            <VERS vnumber="12"> “Israel mite a phazah na sim ciangin amau’ lakah gimna a tun loh nadingin, a milip in a kitatkhiatna uh Topa’ tungah pia ding uh hi. </VERS>
            <VERS vnumber="13"> Mi simna-ah a kihel mi peuhmah in biakinn shekel tawh kituakin shekel lang (shekel khatah gerah sawmnih om hi), Topa’ tungah biakna-in pia ding hi. </VERS>
            <VERS vnumber="14"> Mi simna-ah a kihel, kum sawmnih panin a tungsiah peuhmah in Topa’ tungah biakna pia ding hi. </VERS>
            <VERS vnumber="15"> Note ading kilemna bawl nadingin Topa biakna na piak uh ciangin a haute in shekel lang sangin a tam zaw pia lo dinga, a zawngte in a tawm zaw pia lo ding hi. </VERS>
            <VERS vnumber="16"> Nomau adingin kilemna bawl nading, Topa’ mai-ah Israel mite ka phawkna a hisak dingin Israel mite tung panin kilemna sum na la dinga, kikhopna buk nasep nadingin na zang ding hi,” a ci hi.
            </VERS>
            <VERS vnumber="17"> Topa in Moses kiangah, </VERS>
            <VERS vnumber="18"> “Kisil nadingin sumngo kuang khat le a ngak nading zong sumngo mah tawh bawl in. Nangmah in kikhopna buk le biakna tau kikalah na koih dinga, tua sungah tui na koih ding hi. </VERS>
            <VERS vnumber="19"> Aaron le a tapate in a khut uh le a khe uh tua tui tawh sil ding uh hi. </VERS>
            <VERS vnumber="20"> Kikhopna bukah amaute a pai ciang uh ahi a, Topa’ tungah mei tawh kihal biakna hal dingin biakna tau nai-ah a pai ciang uh ahi zongin, amaute a sih loh nadingun amaute tui tawh kisil ding uh hi. </VERS>
            <VERS vnumber="21"> A sih khak loh nadingun a khut uh le a khe uh sil ding uh hi. Tua pen na khang tawntungun amaute tunga kipanin amau’ suanlekhakte tungah ngeina kip khat hi ding hi,” a ci hi.
            </VERS>
            <VERS vnumber="22"> Tua tham loin, Topa in Moses kiangah, </VERS>
            <VERS vnumber="23"> “A hoih pen a namtui nate la in. Myrrh paknamtui shekel zanga le a namtui thaksing tuazah lang, shekel zanih le sawmnga a gik le a khum a namtui paknamtui zanih le sawmnga, </VERS>
            <VERS vnumber="24"> biakinn shekel tawh kituakin thaksing nam khat zanga le oliv thau bung khat, </VERS>
            <VERS vnumber="25"> nangmah in paknamtui bawlte’ bawl mah bangin a siangtho sathau nilh dingin hihte na gawm dinga, tua pen a siangtho sathau nilh hi ding hi. </VERS>
            <VERS vnumber="26"> Nangmah in tua tawh kikhopna buk le thuciamna singkuang, </VERS>
            <VERS vnumber="27"> sabuai le a nazat khempeuh, meivakkhuam le a nazatte le paknamtui biakna tau, </VERS>
            <VERS vnumber="28"> meihal biakna tau a nazat khempeuh tawh, kuang le a ngakna na zut ding hi. </VERS>
            <VERS vnumber="29"> Tuate a siangtho pen ahih theih nadingin na siangthosak dinga, tuate a lawng peuhmah a siangtho suak ding hi. </VERS>
            <VERS vnumber="30"> Amaute in keima tungah siampi na hong sep theih nadingun Aaron le a tapate nangmah in sathau nilhin amaute na siangthosak ding hi. </VERS>
            <VERS vnumber="31"> Nangmah in Israel mite kiangah, ‘Hih pen na khang tawntungun a siangtho keima sathau nilh hi ding hi. </VERS>
            <VERS vnumber="32"> Mi mawkmawkte’ pumpi tungah tua sathau kisung lo dinga, tua bangin a kigawm sathau dang na bawl kei ding uh hi. Tua pen a siangtho hi a, note adingin a siangtho hi ding hi. </VERS>
            <VERS vnumber="33"> Tua tawh a kibangin a bawl mi peuhmah ahi a, a pualam mi khatpeuh tuate a nilhsak mi peuhmah ahi zongin ama mite’ kiang panin kikhen khia ding hi, Topa in ci hi,’ ci in,” a ci hi.
            </VERS>
            <VERS vnumber="34"> Topa in Moses kiangah, “A namtui nate, stakte, onikha le galbanum, paknamtui citak tawh a namtui nate (a tamna a kikim ciatin) la inla, </VERS>
            <VERS vnumber="35"> paknamtui bawlte’ hih bangin ci sawhin a nin baang lo, biakna paknamtui bawl in. </VERS>
            <VERS vnumber="36"> Nangmah in kimkhat a neu mahmahin na satnen dinga, nang tawh ka kituah nading kikhopna buk sunga thuciamna mai-ah pawlkhat na koih ding hi. Tua pen nangma adingin a siangtho pen hi ding hi. </VERS>
            <VERS vnumber="37"> A kigawmpih ngei teng tawh na bawl ding paknamtui pen note adingin na bawl kei ding uh hi. Tua pen note adingin Topa’ tungah a siangtho hi ding hi. </VERS>
            <VERS vnumber="38"> Tua tawh a kibangin paknamtui a bawl mi peuhmah ama mite’ kiang panin kikhen khia ding hi,” a ci hi.
            </VERS>
        </CHAPTER>
        <CHAPTER cnumber="31">
            <VERS vnumber="1"> Topa in Moses kiangah, </VERS>
            <VERS vnumber="2"> “Thei in; Judah minam Hur’ tapa ahi Uri’ tapa Bezalel a minin ka sam khin hi. </VERS>
            <VERS vnumber="3-5"> Lim hoihte a geel ding; kham, ngun, sumngo tawh na a bawl ding; siamna nam khempeuh ah nasep nading; bulh ding suangte seekna le singzep nasep a sem dingin vangliatna, siamna, pilna, theihna le khutsiam nasep khempeuh tawh amah ka kidimsak hi. </VERS>
            <VERS vnumber="6"> En in, amah tawh, Dan minam, Ahisamak’ tapa Oholiab ka seh khinzo hi. Amaute in nang kong thupiak khempeuh a bawl theih nadingun a hih thei mi khempeuh tungah siamna ka pia khinzo hi. </VERS>
            <VERS vnumber="7"> Amau’ sep dingte hih bang ahi hi: Kikhopna buk le thuciamna singkuang le a tunga om hehpihna tokhom le buk sung na khempeuh, </VERS>
            <VERS vnumber="8"> sabuai le a nazatte le a siangtho meivakkhuam le a nazatte khempeuh, paknamtui biakna tau, </VERS>
            <VERS vnumber="9"> le meihal biakna tau a nazatte khempeuh tawh, kuang le a ngakna, </VERS>
            <VERS vnumber="10"> le amau’ siampi nasep nadingin siampi Aaron’ puan siangthote le ama tapate’ puante ahi, hoihtakin a kigan puante, </VERS>
            <VERS vnumber="11"> le siangtho mun adingin nilh sathau le a namtui paknamtui ahi hi. Ka thupiakte khempeuh tawh kituakin nangmah in na bawl ding hi,” a ci hi.
            </VERS>
            <VERS vnumber="12"> Topa in Moses kiangah, </VERS>
            <VERS vnumber="13"> “Israel mite tungah hih bangin gen in: ‘Keima Sabbath ni-in note na tawlnga ding uh hi. Bang hang hiam cih leh hih pen Topa ahi keimah in note a hong siangthosak ka hihna na theih nadingun na khang tawntungun keimah le note’ kikalah lim khat hi ding hi. </VERS>
            <VERS vnumber="14"> Sabbath ni-in note na tawlnga ding uh hi. Bang hang hiam cih leh note adingin a siangtho ahi hi. Tua ni-in a tawlnga lo mi peuhmah kithat dinga, tua ni-in na a sem mi peuhmah ama mite’ kiang panin kikhen khia ding hi. </VERS>
            <VERS vnumber="15"> Ni guk sungin nasep kizo ding hi. Ahih hangin a ni sagih ni pen a thupi-a tawlngakna Sabbath ni hi a, Topa’ tungah siangtho hi. Sabbath ni-in nasep khat peuhpeuh a sem mi peuhmah kithat ding hi. </VERS>
            <VERS vnumber="16"> Tua ahih ciangin a tawntung thuciamna-in amau’ khang tawntungin Sabbath tangin, Israel mite in Sabbath kem ding uh hi. </VERS>
            <VERS vnumber="17"> Ni guk sungteng Topa in van le lei bawlin, a ni sagih ni-in amah tawlnga a, a tha dimsakkik hi. Keimah le Israel mite’ kikalah hih Sabbath ni pen lim khat hi tawntung ding hi, ci hi,’ ci in,” a ci hi.
            </VERS>
            <VERS vnumber="18"> Sinai Mual tungah thugenna a man khit ciangin Pasian’ khut tawh a kigelh suangpek ahi thuciamna suangpek nihte, amah in Moses a pia hi.</VERS>
        </CHAPTER>
        <CHAPTER cnumber="32">
            <VERS vnumber="1"> Mual tung panin Moses hong tunsuk hakna mite in a theih uh ciangin, Aaron kiangah mite amau mah kikaikhawm tawmin ama kiangah, “Kithawi in; kote’ mai-ah a pai ding pasian hong bawlsak in. Egypt leitang panin eite hong pai khiatpih to Moses ahihleh bang suak khin cih i thei kei hi,” a ci uh hi.
            </VERS>
            <VERS vnumber="2"> Aaron in amaute kiangah, “Na zite, na tapate le na tanute uh bil tungah a om kham bilbahte sut khia unla, kei kiangah tuate hong paipih un,” a ci hi. </VERS>
            <VERS vnumber="3"> Tua ahih ciangin mi khempeuh in amau’ bil-a om kham bilbahte sutkhia-in Aaron’ kiangah tuate a paipih uh hi. </VERS>
            <VERS vnumber="4"> Amah in amaute’ tung panin kham saangin, sumtui sunna sungah sungin, a kisung bawngno khat bawlsak a, tua ciangin mite in, “Israel mite aw, hih pen Egypt leitang panin note hong pai khiatpih to na pasian uh!” a ci uh hi.
            </VERS>
            <VERS vnumber="5"> Aaron in hih thu a muh ciangin, amah in tua mai-ah biakna tau khat lam a, “Zing ciang pen Topa ading pawi bawl ni hi ding hi,” ci-in zaksakna a bawl hi. </VERS>
            <VERS vnumber="6"> Amaute zingsangin tho baih uh a, meihal biakna pia-in thunuama biakna zong a paipih uh hi. Pawi an ne-in mite tu uh a, zu khamin numei pasal kisawk ngeingai uh hi.
            </VERS>
            <VERS vnumber="7"> Topa in Moses kiangah, “Paisuk in; bang hang hiam cih leh Egypt leitang panin nangmah in na pai khiatpih toh mite amau kisiasak uh hi. </VERS>
            <VERS vnumber="8"> Ka thupiakna lampi panin amaute kihei khia pak uh hi. Amau adingin amaute in a kisung bawngno khat bawlin, tua bia-in a tungah biakna pia uh a, ‘Israel mite aw, hih pen Egypt leitang panin note hong pai khiatpih to na pasian uh ahi hi!’ ci uh hi,” a ci hi. </VERS>
            <VERS vnumber="9"> Topa in Moses kiangah, “Hih mite ka mu zo hi. En in, a lungkhauh mite ahi uh hi. </VERS>
            <VERS vnumber="10"> Tua ahih ciangin tu-in amaute tungah ka sinso-in amaute ka beisak theih nadingin kei guak hong omsak in. Ahi zongin nang na hihleh minam lian khatin kong bawl ding hi,” a ci hi.
            </VERS>
            <VERS vnumber="11"> Ahih hangin Moses in Topa ama Pasian tungah thum a, “Topa aw, na vangliatna le na thahatna tawh Egypt leitang panin na pai khiatpih ahi nangma mite tungah bang hangin sinso ding na hi hiam? </VERS>
            <VERS vnumber="12"> Bang hangin Egypt mite in, ‘Mualtungah amaute a that ding le leitung panin amaute a beisak dingin siatna ngaihsutna tawh amah in amaute pai khiatpih hi,’ ci ding uh ahi hiam? A kihtakhuai na hehna daisak inla, na lungsim kheelin na mite tungah hih siatna tungsak kei in. </VERS>
            <VERS vnumber="13"> Amaute’ tungah nang mahmah kiciamin, ‘Na suanlekhakte uh vantung aksi bangin tamsakin, keimah in ka ciamsa hih leitang khempeuh na suanlekhakte uh tungah ka pia dinga, amaute in luah tawntung ding uh hi,’ na cihna na nasemte Abraham, Isaac le Israel phawk in,” a ci hi. </VERS>
            <VERS vnumber="14"> Tua ciangin Topa in a lungsim kheel a, ama mite’ tungah a tunsak ding siatna tungsak nawn lo hi.
            </VERS>
            <VERS vnumber="15"> Tua ciangin Moses kihei-in, a khutsunga om thuciamna suangpek nih, a pang langnih tuakah a kigelh suangpeekte tawh mual tung panin a paisuk hi. </VERS>
            <VERS vnumber="16"> A peekte pen Pasian’ bawl hi a, a kigelh thute pen suangpek tungah Pasian’ gelh ahi hi.
            </VERS>
            <VERS vnumber="17"> Joshua in amaute’ kiko gamlumna a zak ciangin Moses kiangah, “Giahphual ah kido-a gamlumna om hi,” a ci hi.
            </VERS>
            <VERS vnumber="18"> Ahih hangin Moses in, “Tu-a gamlumna pen zawhna kikona aw ahi a, lelhna kikona aw ahi zongin, tua bang pawl hi lo hi. Ahih hangin tu-a ka zak pen lasakna awging ahi hi,” a ci hi.
            </VERS>
            <VERS vnumber="19"> Giahphual nai-ah amah tungin bawngno le lamna a muh phetin, Moses heh mahmah a, amah in ama khut sung panin suangpeekte lawn a, mual bulah tuate a sukham hi. </VERS>
            <VERS vnumber="20"> Amah in amaute’ bawlsa bawngno la-in mei tawh hal a, gawivui-in tui tungah theh a, Israel mite a tui dawnsak hi. </VERS>
            <VERS vnumber="21"> Moses in Aaron kiangah, “Amaute’ tungah khialhna lianpi khat na tunpih nadingin hih mite in nang’ tungah bang hong gen uh ahi hiam?” a ci hi.
            </VERS>
            <VERS vnumber="22"> Aaron in, “Ka topa aw, heh lua kei in. Mite’ lungsim na theihsa ahih mah bangin amaute in siatna ngaihsun uh hi. </VERS>
            <VERS vnumber="23"> Bang hang hiam cih leh amaute in keima kiangah, ‘Kote’ mai-ah a pai ding pasian hong bawlsak in. Egypt leitang panin eite hong pai khiatpih to Moses ahihleh, bang suak khin cih i thei kei hi,’ ci uh hi. </VERS>
            <VERS vnumber="24"> Keimah in amaute kiangah, ‘Kham a nei peuhpeuh in sut khia un,’ ka ci hi. Tua ahih ciangin amaute in kei’ tungah hong pia uh a, keimah in mei sungah tuate ka lawn a, hih bawngno hong suak hi,” a ci hi.
            </VERS>
            <VERS vnumber="25"> Mite a tatkhialhna Moses in a muh ciangin (bang hang hiam cih leh Aaron in amau’ maizum nadingin amau’ galte’ lakah amaute takhialsak hi), </VERS>
            <VERS vnumber="26"> giahphual kongpi sungah Moses dinga, “Topa’ lamah kua teng om na hi uh hiam? Kei’ kiangah hong pai un,” a ci hi. Levi mite khempeuh ama kiangah hong kikaikhawm uh hi. </VERS>
            <VERS vnumber="27"> Amah in amaute kiangah, “Israel-te’ Topa Pasian in hih bangin ci hi: ‘A milip in a namsau a pangah tawi-in kongpi khat pan kongpi khat, giahphual khempeuh ah pai kawikawi-in, a milip in a sanggampa, a milip in a kikholhpih pa, a milip in a veengpa that hen,’ ci hi,” ci-in a gen hi. </VERS>
            <VERS vnumber="28"> Moses’ thugen bangin Levi mite gamta uh a, tua ni-in mihing tulthum bang si hi. </VERS>
            <VERS vnumber="29"> Moses in, “Note’ tungah thupha hong tun theih nadingin ama tapa le a sanggamte ciat supna thuakin Topa’ na sep nadingah tuni-in note na kikipsak tawm uh hi,” a ci hi.
            </VERS>
            <VERS vnumber="30"> A zingsang ciangin Moses in mite kiangah, “Note in khialhna lianpi khat na bawl khin uh hi. Tu-in Topa’ kiangah kei ka pai dinga, note’ khialhna thu-ah kilemna ka va bawl thei kha ding hi,” a ci hi. </VERS>
            <VERS vnumber="31"> Tua ahih ciangin Topa’ kiangah Moses paikikin, “Ala, hih mite in khialhna lianpi khat bawl khin uh a, amaute in amau adingin kham pasian khat bawl khin uh hi. </VERS>
            <VERS vnumber="32"> Ahih hangin nangmah in tu-in amau’ khialhna maisak in. Na maisak kei ding leh, hong thum ing, nangma gelhsa laibu panin keimah hong phiatmai in,” a ci hi.
            </VERS>
            <VERS vnumber="33"> Ahih hangin Topa in Moses kiangah, “Kei’ tungah hong khial peuhmah, ka laibu panin ka phiat ding hi. </VERS>
            <VERS vnumber="34"> Ahih hangin tu-in pai in; nang’ tunga kong gensa munah mite paipih in. En in, na mai-ah ka vantungmi pai ding hi. Ahi zongin ka thukkik ni ciangin amau’ khialhna amau’ tungah ka thuk ding hi,” a ci hi.
            </VERS>
            <VERS vnumber="35"> Amaute in Aaron’ bawlsa bawngno bia uh ahih manin Topa in mite’ tungah gimna a tungsak hi.</VERS>
        </CHAPTER>
        <CHAPTER cnumber="33">
            <VERS vnumber="1"> Topa in Moses kiangah, “Hih mun nusia un; Abraham, Isaac le Jakob tungah, ‘Na suanlekhakte uh tungah ka pia ding hi,’ ci-a ka ciam leitangah nangmah le Egypt leitang panin na pai khiatpih toh mite tawh hih lai panin paito un. </VERS>
            <VERS vnumber="2"> Note’ mai-ah vantungmi khat ka sawl dinga, Kanaan mite, Amor mite, Hit mite, Perez mite, Hiv mite le Jebus mite ka hawl khia ding hi. </VERS>
            <VERS vnumber="3"> Bawngnawi le khuaizu a luanna leitangah paito un. Ahi zongin note hong sisak kha ding ka hih ciangin note’ lakah kei kong paito kei ding hi. Bang hang hiam cih leh note mi lungkhauh na hi uh hi,” a ci hi.
            </VERS>
            <VERS vnumber="4"> Mite in hih thusiate a zak uh ciangin amaute thuum uh a, kuamah kizem lo uh hi. </VERS>
            <VERS vnumber="5"> Bang hang hiam cih leh Topa in Moses kiangah, “Israel mite’ tungah hih bangin gen in: ‘Note mi lungkhauh na hi uh hi. Note’ lakah tomno khat sung hong paito leng, note kong beisak ding hi. Tua ahih ciangin note kong bawl nading ka theih nadingin note’ tung panin na kizepnate uh suah khia un,’ ci in,” ci-in gen khinzo hi. </VERS>
            <VERS vnumber="6"> Tua ahih ciangin Israel mite in Horeb Mual pan a kipanin amau’ kizepnate suah khia uh hi.
            </VERS>
            <VERS vnumber="7"> Israel mite in giahphual a sat simin Moses in puanbuk la-in giahphual panin a gamla pekah lam thei zel hi. Amah in tua pen kikhopna buk, ci hi. Topa’ tungah thu a dong nuam mi peuhmah giahphual pualama om kikhopna bukah pai khia uh hi. </VERS>
            <VERS vnumber="8"> Puanbukah Moses a pai peuhpeuh ciangin mi khempeuh ding to-in, a milipin a puanbuk kong ciat uhah ding uh a, puanbuk sungah a tum khit mateng Moses’ nung en uh hi. </VERS>
            <VERS vnumber="9"> Puanbukah Moses a tum ciangin meii khuam hong kum sukin puanbuk kongkhak ah dinga, Topa in Moses hopih hi. </VERS>
            <VERS vnumber="10"> Puanbuk kongkhak ah meii khuam a ding a muh uh ciangin a milipin a puanbuk kong ciat uhah mi khempeuh dingto-in kun uh hi. </VERS>
            <VERS vnumber="11"> Tua bangin, mi khat in a lawmpa a hopih bangin maitang kituahin Topa in Moses hopih zel hi. Giahphual ah Moses a ciahkik ciangin, Nun’ tapa, ama nasem tangval Joshua, puanbukah omlai hi.
            </VERS>
            <VERS vnumber="12"> Moses in Topa’ kiangah, “Thei in; nangmah in keima kiangah, ‘Hih mite paipihto in,’ nong ci hi. Ahih hangin kei tawh nong sawlkhop ding mi kei nong theisak nai kei hi. Ahi zongin nangmah in, ‘Na minin nang kong thei a, ka mai-ah maipha zong na mu khin hi,’ nong ci khin hi. </VERS>
            <VERS vnumber="13"> Tua ahih ciangin tu-in nang tungah kong thum hi; na muhna-ah maipha ka ngah leh keimah in nang hong thei-in, na muhna-ah maipha ka ngah theih nadingin tu-in nangma geelnate kei hong lak in. Hih minam pen nangma mite ahihna zong ngaihsun in,” a ci hi.
            </VERS>
            <VERS vnumber="14"> Topa in Moses kiangah, “Nang tawh kong pai dinga, lungsim tawlngakna hun nang kong pia ding hi,” a ci hi.
            </VERS>
            <VERS vnumber="15"> Moses in ama kiangah, “Nang nong paipih kei ding leh, hih lai panin kote hong pai khiatosak kei in. </VERS>
            <VERS vnumber="16"> Bang hang hiam cih leh keimah le nangma mite in nangma muhna-ah maipha ka ngahna uh bang ci-in kithei ding ahi hiam? Leitung a om mi khempeuh tungah keimah le nangma mite ka tungnunna uh pen kote tawh nang nong paikhopna hi lo ahi hiam?” a ci hi.
            </VERS>
            <VERS vnumber="17"> Topa in Moses kiangah, “Nangma gensa hih thu mahmah keimah in ka hih ding hi. Bang hang hiam cih leh ka muhna-ah nang in maipha na ngah zo a, na minin nang kong thei hi,” a ci hi.
            </VERS>
            <VERS vnumber="18"> Moses in, “Kong thum hi; na vangliatna kei hong lak in,” a ci hi.
            </VERS>
            <VERS vnumber="19"> Amah in, “Keima hoihna khempeuh na mai-ah ka paisak dinga, na mai-ah keima min, ‘Topa’ cihna ka pulak ding hi. Ka diknopna mite tungah ka dik dinga, ka hehpihnop mite ka hehpih ding hi. </VERS>
            <VERS vnumber="20"> Ahih hangin nangmah in ka maitang na mu thei kei ding hi. Bang hang hiam cih leh mi in kei hong mu leh tua mi nungta lo ding hi,” a ci hi. </VERS>
            <VERS vnumber="21"> Tua banah Topa in, “En in; suang tungah na din nading keima kiangah mun khat om hi. </VERS>
            <VERS vnumber="22"> Keima minthanna vang a pai laitakin suanghawm sungah nang kong koih dinga, kei ka pai khiat mateng ka khut tawh nang kong hum ding hi. </VERS>
            <VERS vnumber="23"> Tua ciangin keimah in ka khut ka la khia ding hi. Nangmah in ka nung na mu dinga, ahih hangin ka maitang na mu kei ding hi,” a ci hi.
            </VERS>
        </CHAPTER>
        <CHAPTER cnumber="34">
            <VERS vnumber="1"> Topa in Moses kiangah, “A masa tawh a kibangin suangpeek nih sui in. Na sukkhap a masa suangpeekte sunga om thute tuate tungah ka gelhkik ding hi. </VERS>
            <VERS vnumber="2"> Kithawi-in Sinai Mual tungah zingsangin hong paito inla, mual dawn tua munah keima kiangah hong kilak in. </VERS>
            <VERS vnumber="3"> Nang tawh kuamah hong paito khawmsak kei inla, mual tung tengah kuamah omsak kei in. Tua mual mai-ah tuuhon ahi a, bawnghon ahi zongin gamtasak kei in,” a ci hi. </VERS>
            <VERS vnumber="4"> Tua ahih ciangin Moses in a masa bangin suangpeek nih a sui hi. Zingsang ciangin amah tho baihin, Topa in amah a thupiaksa bangin Sinai Mual tungah paito a, a khut sungah suangpeek nih a tawi hi.
            </VERS>
            <VERS vnumber="5"> Meii sungah Topa kum sukin tua lai-ah Moses tawh dinga, Topa in ama min a pulak hi. </VERS>
            <VERS vnumber="6"> Ama mai-ah Topa pai-in, “Topa, Topa, hehpihna nei-in a dik Pasian; lungduai-in itna kip le thutakna tawh a dim; </VERS>
            <VERS vnumber="7"> mi tul tampite adingin itna kip a nei; mawhna, thu palsatna le khialhna maisakin; ahih hangin bangbang hitaleh mawhna a khahkhong ngei lo; pate’ mawhna tate’ tung le tute’ tung, khang thum khang lina dongin a thukpa,” ci-in a pulak hi.
            </VERS>
            <VERS vnumber="8"> Moses in leilak lamah a lu kunin a bia hi. </VERS>
            <VERS vnumber="9"> Amah in, “Tu-in na muhna-ah maipha ka muh leh, Topa aw, kong thum hi; lungkhauh mite ka hita uh zongin kote’ kiangah Topa hong pai in. Kote’ mawhna le kote’ khialhna hong maisak inla, nangma mi dingin kote hong sang in,” a ci hi.
            </VERS>
            <VERS vnumber="10"> Topa in Moses kiangah, “En in, keimah in thuciamna khat ka bawl hi. Nangma mi khempeuh’ muhna-ah, leitung khempeuh hitaleh minam khatpeuh sungah hitaleh cikmahin tua bang a kibawl ngei lo na lamdangte ka bawl dinga, note’ lakah a om mite khempeuh in Topa’ nasepna mu ding uh hi. Bang hang hiam cih leh note’ tungah kong bawl ding na pen a kihtakhuai thu ahi hi.
            </VERS>
            <VERS vnumber="11"> “Tuni-a kong thupiak zui in. En in, na mai-ah Amor mite, Kanaan mite, Hit mite, Perez mite, Hiv mite le Jebus mite ka hawl khia ding hi. </VERS>
            <VERS vnumber="12"> Na paina leitangah a teeng mite tawh thuciamna bawlkha kei inla, tua pen note adingin thangzak a suahkhak loh nadingin nang mahmah kidawm in. </VERS>
            <VERS vnumber="13"> Nangmah in amau’ biakna taute phelin, amau’ biakna khuamte kuaitanin, amau’ Asherah milimte na phukpai ding hi.
            </VERS>
            <VERS vnumber="14"> “(Pasian dang na bia kei ding hi. Bang hang hiam cih leh Topa, ama min Aam a hi pa pen a aam Pasian ahi hi.) </VERS>
            <VERS vnumber="15"> Nangmah in tua leitangah a teeng mite tawh thuciamna bawlkha kei in. Amaute in amau’ pasian-te tawh paktatna bawlin amau’ pasian-te’ tungah biakna pia-in, khatpeuh in note hong sap ciangin, note in ama biakpiakna na ne kha ding uh a, </VERS>
            <VERS vnumber="16"> note in amau’ tanute na tapate uh adingin la-in, amau’ pasian-te tawh paktatna a bawl a tanute in amau’ pasian-te tawh na tapate uh paktatsak kha ding uh hi.
            </VERS>
            <VERS vnumber="17"> “A kisung pasian-te note adingin bawlin na bia kei ding uh hi.
            </VERS>
            <VERS vnumber="18"> “Silngo sawh loh anlum pawi na bawl ding uh hi. Abib kha, a kisehsa hun sungteng, nang kong thupiak mah bangin ni sagih sung silngo sawh loh anlum na ne ding uh hi. Bang hang hiam cih leh Abib kha sungin Egypt panin note na pai khia uh hi.
            </VERS>
            <VERS vnumber="19"> “Mihing le ganhing tacil a pa khempeuh keima-a’ ahi hi. </VERS>
            <VERS vnumber="20"> La a tacilte tuuno khat tawh na tanh ding uh hi. Na tat kei uhleh a ngawng na kuaitan ding uh hi. Na tapa cilte khempeuh uh na tanh ding uh hi. Keima mai-ah a guakin kuamah hong kilak lo ding hi.
            </VERS>
            <VERS vnumber="21"> “Ni guk sung na na sem ding uh a, ahi zongin a ni sagih ni-in na tawlnga ding uh hi. Lokhawh hun le anlak hun sungin zong na tawlnga ding uh hi.
            </VERS>
            <VERS vnumber="22"> “Nipikalte’ pawi, mangbuh a tung masa pawi le kum bei ciangin an kaihkhop pawi na bawl ding uh hi.
            </VERS>
            <VERS vnumber="23"> “Pasal khempeuh Israel Pasian, Topa Pasian’ mai-ah kum khatin thumvei kilak ding uh hi. </VERS>
            <VERS vnumber="24"> Bang hang hiam cih leh note’ mai-ah minam dangte ka hawl khia dinga, na gamgite uh nomau adingin ka keek ding hi. Topa na Pasian uh’ mai-ah kum khatin thumvei a kilak dingin na paitoh sungun na leitang uh mi khat peuhpeuh in a hong deihgawh khak ding lunghihmawhna om lo ding hi.
            </VERS>
            <VERS vnumber="25"> “Note in silngo tawh keimah biakpiakna si na pia khawm kei ding uh a, Paisan Pawi biakpiakna zong zingsang dong na omsak kei ding uh hi.
            </VERS>
            <VERS vnumber="26"> “Note in na anpalte uh lakah a tung masa pen Topa na Pasian uh’ inn-ah na paipih ding uh hi. “Note in keelno a pi’ nawizu tawh na huan kei ding uh hi,” a ci hi. 
            </VERS>
            <VERS vnumber="27"> Topa in Moses kiangah, “Hih thute gelh in. Hih thute tawh kizui-in nang le Israel tawh thuciamna khat ka bawl zo hi,” a ci hi. </VERS>
            <VERS vnumber="28"> Tua lai-ah sun sawmli le zan sawmli sung Topa tawh Moses om a, tua hun sungteng anletui a ne kei hi. Amah in suangpek tungah thuciamna kammalte ahi thupiak sawmte a gelh hi.
            </VERS>
            <VERS vnumber="29"> A khut sungah thuciamna suangpek nih tawh Sinai Mual tung panin Moses hong paisuk ciangin, Pasian tawh amah kiho khin ahih manin a maitang vun a taan lamtak Moses in thei lo hi. </VERS>
            <VERS vnumber="30"> Aaron le Israel mite khempeuh in Moses a muh ciangin, a maitang vun na taang a, ama mai-ah a pai ding uh amaute lau uh hi. </VERS>
            <VERS vnumber="31"> Ahih hangin amaute kiangah Moses pai hi. Aaron le mihon makaite khempeuh ama kiangah hong paikik uh a, Moses in amaute hopih hi. </VERS>
            <VERS vnumber="32"> Tua khit ciangin Israel mi khempeuh a nai-ah hong pai uh a, Topa in Sinai Mual-ah ama tunga a gen khempeuh thupiakna-in amaute tungah a pia hi. </VERS>
            <VERS vnumber="33"> Moses in amaute tawh thugen a man khit ciangin, amah in a maitangah kiliahna puan khat a koih hi. </VERS>
            <VERS vnumber="34"> Ahih hangin Topa tawh a kiho dingin ama mai-ah Moses a tum peuhpeuh ciangin, amah a pusuahkik mateng a kiliahna puan la khia hi. Amah hong pai khia-in ama tungah a kipia thute Israel mite kiangah a gen ciangin, </VERS>
            <VERS vnumber="35"> Israel mite in Moses’ maitang vun a taang mu uh hi. Amah tawh a kiho dingin a pai matengin Moses in kiliahna puan tawh a maitang a khuhkik hi.
            </VERS>
        </CHAPTER>
        <CHAPTER cnumber="35">
            <VERS vnumber="1"> Moses in Israel mihonpi khempeuh khawmin amaute kiangah, “Hihte pen note’ hih ding Topa’ hong thupiak ahi hi. </VERS>
            <VERS vnumber="2"> Ni guk sungin nasep kiman dinga, ahih hangin a ni sagih ni-in thupi-a tawlngakna Sabbath siangtho Topa’ tungah na nei ding uh hi. Tua ni-in na khat peuhpeuh a sem peuhmah kithat ding hi. </VERS>
            <VERS vnumber="3"> Sabbath ni-in na tenna khempeuh uhah mei na cih kei ding uh hi,” a ci hi.
            </VERS>
            <VERS vnumber="4"> Moses in Israel mihonpite khempeuh tungah, “Topa’ hong thupiak hih bang ahi hi: </VERS>
            <VERS vnumber="5"> Note in Topa’ tungah biakna na pia ding uh hi. A pia nuam peuhmah in Topa’ tungah biakna paipih un. Tuate in: Kham, ngun le sumngo, </VERS>
            <VERS vnumber="6"> a dum, a dupsan, a ausan khaute le a kopin a kikhuk puan hoihte, keelmul, </VERS>
            <VERS vnumber="7"> a kisansak tuutal vunte le savunte; singkha sing, </VERS>
            <VERS vnumber="8"> meivak ading sathau, nilh sathau le a paknamtui dingin a namtui nate, </VERS>
            <VERS vnumber="9"> siampi puan le awmdalah bulh dingin onik suang le suang dangte ahi hi.
            </VERS>
            <VERS vnumber="10"> “Note’ lak panin siamna a nei mi peuhmah hong paisak unla, Topa’ thupiaksa khempeuh bawlsak un. Tua a bawl dingte pen biakbuk, </VERS>
            <VERS vnumber="11"> a puanbuk le a khuhna, a vankhainate le a khuampeekte, a zawlte, a khuampite, a bullente; </VERS>
            <VERS vnumber="12"> singkuang a zawlte tawh, hehpihna tokhom le kongkhak dalna puan; </VERS>
            <VERS vnumber="13"> sabuai a zawlte le a nazatte khempeuh tawh, Ompihna Anlum; </VERS>
            <VERS vnumber="14"> khuavak dingin meivakkhuam zong, a nazatte le a meivakte tawh, meivak dingin sathau; </VERS>
            <VERS vnumber="15"> paknamtui biakna tau, a zawlte tawh, nilh sathau le a namtui paknamtui le biakbuk kongah kongkhak ading puankhai; </VERS>
            <VERS vnumber="16"> meihal biakna tau, a sumngo siklen, a zawlte, a nazatte khempeuh, kuang le a ngakna tawh; </VERS>
            <VERS vnumber="17"> buktual a a puankhaite, a khuampite le a bullente tawh, tual kongpi ading puankhai; </VERS>
            <VERS vnumber="18"> biakbuk khetphimte le huang khetphimte le a khaute; </VERS>
            <VERS vnumber="19"> siangtho munah zat dingin limtakin a kigan puante, amau’ siampi nasep nadingin siampi Aaron ading puan siangtho le ama tapate’ puante ahi hi,” a ci hi.
            </VERS>
            <VERS vnumber="20"> Tua ciangin Israel mihonpi khempeuh Moses’ omna panin pai khia uh hi. </VERS>
            <VERS vnumber="21"> Piak nopna lungsim a nei mi peuhmah hong pai tawm uh a, kikhopna buk le a nasep nading khempeuh le puan siangthote a zat dingin Topa ading a piakte uh hong puak uh hi. </VERS>
            <VERS vnumber="22"> Tua ahih ciangin numei, pasal hong pai uh hi. Piak nopna lungsim a neite khempeuh in tukkilhte, bilbahte, min gelhna zungbuhte le banbulhte ahi kham tawh a kibawl na namkim hong paipih uh a, a milip in Topa’ tungah kham tawh piakna ap uh hi. </VERS>
            <VERS vnumber="23"> A dum, a dupsan, a ausan khaute, puan hoih, keelmul, a kisansak tuutal vunte, ahih kei leh savun hoihte ahi zongin a nei mi peuhmah in tuate hong paipih uh hi. </VERS>
            <VERS vnumber="24"> Ngun ahi a, sumngo ahi zongin a pia thei peuhmah in Topa’ tungah tua nate paipih uh a, nasep nadinga kimang thei ding singkha sing a nei mi peuhmah in zong hong paipih hi. </VERS>
            <VERS vnumber="25"> A hih thei numei khempeuh in a khut uh tawh khau khuk uh a, amau’ khuksa a dum, a dupsan, a ausan khaute le a kopin a kikhuk khaute hong paipih uh hi. </VERS>
            <VERS vnumber="26"> Hih theih siamna a nei numei khempeuh in zong keelmul khuk uh hi. </VERS>
            <VERS vnumber="27"> Makaite in siampi puan le awmdal a bulh dingin onik suang le suang dangte, </VERS>
            <VERS vnumber="28"> meivak ding, nilh sathau ding le paknamtui dingin a namtui nate le sathau hong paipih uh hi. </VERS>
            <VERS vnumber="29"> Topa in Moses tunga a thupiaksa nasep nadingin na khat peuhpeuh a pia nuam numei pasal Israel mi khempeuh in utthu-a biakna-in Topa’ tungah hong paipih uh hi.
            </VERS>
            <VERS vnumber="30"> Moses in Israel mite kiangah, “Thei un; Topa in a minin Judah minam, Hur’ tapa Uri, Uri’ tapa Bezalel sam khin hi. </VERS>
            <VERS vnumber="31-33"> Lim hoihte a geel ding; kham, ngun, sumngo tawh na a bawl ding; siamna nam khempeuh nasep nading, bulh ding suang seekna le singzep nasep a sem dingin amah in vangliatna, siamna, pilna, theihna le khutsiam nasep khempeuh tawh amah kidimsak hi. </VERS>
            <VERS vnumber="34"> Topa in amah le Dan minam Ahisamak’ tapa Oholiab tungah midangte hilh siamna pia khin hi. </VERS>
            <VERS vnumber="35"> Amah in khutsiam nasep, geelsiam nasep; a dum, a dupsan, a ausan khaute le a kopin a kikhuk puanzep siam nasep; siamgat siamna le geelsiam nasep ahi zongin nasep namkim a sem dingin amaute tungah siamna a guan hi.
            </VERS>
        </CHAPTER>
        <CHAPTER cnumber="36">
            <VERS vnumber="1"> “Bezalel le Oholiab le biakbuk lamna-ah nasep khat peuhpeuh sep nading zia a thei dingin Topa in siamna le pilna a guat mi peuhmah in Topa’ thupiaksa khempeuh tawh kituakin sem ding uh hi,” a ci hi.
            </VERS>
            <VERS vnumber="2"> Moses in Bezalel le Oholiab le Topa in nasep siamna a guat mi, nasem a pai dingin a ut mi peuhmah a sam hi. </VERS>
            <VERS vnumber="3"> Israel mite in biakbuk sep nadingin utthu-a a piak uh nate a paipih khempeuh uh amaute in Moses’ tung panin a sang uh hi. Amaute in zingsang simin utthu-a piakna ama tungah paipih uh ahih manin, </VERS>
            <VERS vnumber="4"> biakbuk nasep a namkim a sem mi khempeuh amau’ nasepna ciat panin hong pai uh a, </VERS>
            <VERS vnumber="5"> Moses kiangah, “Topa in eite’ sep dingin a hong sawl nasep nadingin a kicing ding zahval, mite in tampi hong paipih uh hi,” a ci uh hi.
            </VERS>
            <VERS vnumber="6"> Tua ahih ciangin Moses in thu pia-in giahphual khempeuh ah thu kizasak a, “Numei hitaleh pasal hitaleh kuamah in biakbuk adingin pia thuah nawn kei un,” kici hi. Tua ahih ciangin a piak ding uh mite kikho hi. </VERS>
            <VERS vnumber="7"> Bang hang hiam cih leh amau’ piaksa nate pen nasepna khempeuh hih nadingin kicing a, val zaw lai hi.
            </VERS>
            <VERS vnumber="8"> Nasem mite’ lak panin a hih thei mi khempeuh in puan dal sawm tawh biakbuk bawl uh hi. Tuate pen a kopin a kikhuk a kigan puan hoih le a dum, a dupsan, a ausan khaute tawh kibawlin hoihtakin a kibawl kherub-te tawh zem uh hi. </VERS>
            <VERS vnumber="9"> Tua puan a dung pi sawmli le nih, a vai pi guk ciat hi a, a puan khempeuh kikim hi.
            </VERS>
            <VERS vnumber="10"> Amaute in puan dal ngate khatlekhat khuituahin, puan adang ngate zong khatlekhat mah khuituah uh hi. </VERS>
            <VERS vnumber="11"> Amaute in a kikhuituah masa puan a nawlnung pen’ nawl dung sukah khau dum tawh a bilvangte bawl uh a, tua mah bangin a kikhuituah nihna puan a nawlnung’ pen nawl dung sukah zong tuate mah a bawl uh hi. </VERS>
            <VERS vnumber="12"> Amaute in puan khat tungah bilvang sawmnga bawlin, a kikhuituah a nihna puan nawlah bilvang sawmnga mah bawl uh a, a bilvangte khatlekhat kitang hi. </VERS>
            <VERS vnumber="13"> Amaute in kham kilhna sawmnga bawlin, tua kilhnate tawh a puan khatlekhat kimatsak uh hi. Tua ahih ciangin biakbuk puan bupkhat a suak hi.
            </VERS>
            <VERS vnumber="14"> Amaute in biakbuk a tung khuh nadingin keelmul tawh puan dal sawm le khat a bawl uh hi. </VERS>
            <VERS vnumber="15"> Tua puante a dung pi sawmli le nga, a vai pi guk ciat hi a, tua puan sawm le khatte kikim hi. </VERS>
            <VERS vnumber="16"> Amaute in puan dal ngate khatlekhat khuituahin, a puan dang gukte zong khatlekhat mah a khuituah uh hi. </VERS>
            <VERS vnumber="17"> Amaute in a kikhuituah puan khat a nawlnung pen nawlah a bilvang sawmnga bawlin, puan dal a zom nawlah a bilvang sawmnga mah a bawl uh hi. </VERS>
            <VERS vnumber="18"> Tuate bup khat a suah theih nading, puanbuk a kimatsak dingin amaute in kilhna sawmnga sumngo tawh a bawl uh hi. </VERS>
            <VERS vnumber="19"> Amaute in puanbuk adingin a kisansak tuutal vunte le keel vunte tawh khuhna khat a bawl uh hi.
            </VERS>
            <VERS vnumber="20"> Tua ciangin amaute in biakbuk adingin singkha sing tawh a po to khawm ding khuampeekte a bawl uh hi. </VERS>
            <VERS vnumber="21"> A khuampeekte khat a tun pi sawm le pi nga hi a, a vai pi nih le letmat thum ciat ahi hi. </VERS>
            <VERS vnumber="22"> A bulh nadingin khuampeek khat in zang nih ciat nei a, amaute in biakbuk khuam khempeuh adingin a bawl uh hi. </VERS>
            <VERS vnumber="23"> Amaute in biakbuk adingin khuampeekte hih bangin bawl uh hi: Leitaw lampang adingin khuam sawmnih; </VERS>
            <VERS vnumber="24"> a khuampeek sawmnihte’ bulah bullen sawmli ngun tawh, a zang nihte adingin khuampeek khat bulah bullen nih le a khuampeek dang khat bulah a zang nihte adingin bullen nih mah a bawl uh hi. </VERS>
            <VERS vnumber="25"> Biakbuk a pang nihna lam, leilu lampang adingin amaute in khuampeek sawmnih </VERS>
            <VERS vnumber="26"> le ngun tawh kibawl a bullen sawmli, khuampeek khat bulah bullen nih, adang khuampeek khat bulah bullen nih mah a bawl uh hi. </VERS>
            <VERS vnumber="27"> Nitumna lam, biakbuk nung lam adingin amaute in khuampeek guk a bawl uh hi. </VERS>
            <VERS vnumber="28"> Biakbuk nung lam kiute adingin a khuampeek nih zong a bawl uh hi. </VERS>
            <VERS vnumber="29"> Tuate a bul lamah kikak a, ahih hangin a kual masa ah a dawn kimat hi. A kiu nihte adingin tua bangin nih a bawl uh hi. </VERS>
            <VERS vnumber="30"> Ngun tawh kibawl amau’ bullente tawh khuampeek giat om hi: Bullen sawm le guk om a, khuampeek khat bulah bullen nih ciat a om hi.
            </VERS>
            <VERS vnumber="31"> Amaute in singkha singzawl, biakbuk pang khat-a khuampeekte adingin nga, </VERS>
            <VERS vnumber="32"> biakbuk a pang langkhat a khuampeekte adingin zawl nga, nitumna lam biakbuk nung lampang a khuampeekte adingin zawl nga mah a bawl uh hi. </VERS>
            <VERS vnumber="33"> A khuampeekte’ kimciang takah mong khat panin mong khat dongin a zawl laita paisuaksak uh hi. </VERS>
            <VERS vnumber="34"> Amaute in kham tawh khuampeekte zutin, zawlte a len dingin kham tawh a kualte bawl uh a, kham tawh a zawlte a zut uh hi.
            </VERS>
            <VERS vnumber="35"> Amaute in a dum, a dupsan, a ausan khaute le a kopin a kikhuk a kigan puan hoih tawh dalna puan a bawl uh hi. Hoihtakin a kibawl kherub-te tawh amaute in tua dalna puan a zem uh hi. </VERS>
            <VERS vnumber="36"> Tua puan adingin amaute in singkha khuampi li bawl uh a, kham tawh tua khuampite a zut uh hi. A vankhainate pen kham hi a, tua khuamte adingin ngun bullen li a sung uh hi. </VERS>
            <VERS vnumber="37"> Amaute in puanbuk kongkhak-a dingin a dum, a dupsan, a ausan khaute le phim tawh kikhui-in a kizem, a kopin a kikhuk a kigan puan hoih tawh kongpuankhai khat le, </VERS>
            <VERS vnumber="38"> a khuampi ngate a vankhainate tawh a bawl uh hi. Amaute in tuate’ luzepnate kham tawh zutin, a gaknate kham hi a, ahih hangin a bullen ngate pen sumngo ahi hi.</VERS>
        </CHAPTER>
        <CHAPTER cnumber="37">
            <VERS vnumber="1"> Bezalel in singkha sing tawh singkuang bawl a, a dung pi thum le letmat kua, a vai pi nih le letmat thum, a sanna pi nih le letmat thum mah ahi hi. </VERS>
            <VERS vnumber="2"> Kham citak tawh a sung le a pua zutin, a kimkotah kham geihual khat a bawl hi. </VERS>
            <VERS vnumber="3"> A kiu lite adingin kham kual li, a pang khatah kual nih, a pang langkhat adingin kual nih mah a sung hi. </VERS>
            <VERS vnumber="4"> Singkha singzawlte zong bawl a, kham tawh tuate zutin, </VERS>
            <VERS vnumber="5"> singkuang puak nadingin singkuang panga kualte sungah a zawlte a khum hi. </VERS>
            <VERS vnumber="6"> Kham citak tawh hehpihna tokhom khat bawl a, a dung pi thum le letmat kua, a vai pi nih le letmat thum ahi hi. </VERS>
            <VERS vnumber="7"> Amah in sek tawh a kiseek kham tawh kherub nih, hehpihna tokhom mong tuakah a bawl hi. </VERS>
            <VERS vnumber="8"> Kherub khat mong khatah, kherub khat a mong langkhat ah om a, a mong nihte-ah hehpihna tokhom tawh sakhatin kherub-te a bawl hi. </VERS>
            <VERS vnumber="9"> Kherub-te in a khate uh tua tokhom tungah zalin, amau’ khate tawh hehpihna tokhom liimsun uh a, amaute khatlekhat kimaingat uh hi. Hehpihna tokhom lamah kherub-te’ mai a nga hi.
            </VERS>
            <VERS vnumber="10"> Amah in singkha sing tawh sabuai zong bawl a, a dung pi thum, a vai pi khat le alang, a sanna pi nih le letmat thum ahi hi. </VERS>
            <VERS vnumber="11"> Kham citak tawh zut a, a kimkotah kham tawh a geihual khat a bawl hi. </VERS>
            <VERS vnumber="12"> Khut peek cia a pha zawl khat a kimkotah bawl a, a zawl kimkotah kham geihual khat a bawl hi. </VERS>
            <VERS vnumber="13"> Tua sabuai adingin kham kual li sungin, a kiu li, a khe lite-ah a kualte a gak hi. </VERS>
            <VERS vnumber="14"> Sabuai puak nading zawlte a len dingin a zawl gei-ah a kualte om hi. </VERS>
            <VERS vnumber="15"> Sabuai puak nadingin singkha singzawlte bawl a, kham tawh tuate a zut hi. </VERS>
            <VERS vnumber="16"> Amah in sabuai tunga om ding beellekuangte, paknamtui adingin kuangdaite le pakante, tui buah nadingin kuang-ukte le thawl gongbakte, kham citak tawh a bawl hi.
            </VERS>
            <VERS vnumber="17"> Amah in kham citak tawh meivakkhuam zong a bawl hi. Meivakkhuam a bul le a kungte pen a kiseek nate tawh kibawl hi. A haite, a nunte le a paakte, meivakkhuam tawh sakhat ahi hi. </VERS>
            <VERS vnumber="18"> A pangte panin hiang guk meeng khia a, a pang khatah meivakkhuam hiang thum omin, a pang langkhat ah meivakkhuam hiang thum mah a om hi. </VERS>
            <VERS vnumber="19"> Hiang khat tungah a nun le a pak a om, almond gah tawh a kibang hai thum le adang hiang khat ciat tungah a nun le a pak a om, almond gah tawh a kibang hai thum mah kibawl hi. Tua ahih ciangin meivakkhuam panin a hiang gukte a meeng khia ahi hi. </VERS>
            <VERS vnumber="20"> A meivakkhuam tung mahmahah a nun le a pak tawh a om, almond gah bangin a kibawl hai li omin, </VERS>
            <VERS vnumber="21"> meivakkhuam panin hiang guk a kopte’ bulah tua tawh sakhat ahi nun khat om hi. </VERS>
            <VERS vnumber="22"> Amau’ nunte le a hiangte pen tua tawh sakhat hi a, a buppi-in kham citak a kiseek sakhat ahi hi. </VERS>
            <VERS vnumber="23"> A meivak sagihte le a taitehte le a kuangte kham citak a bawl ahi hi. </VERS>
            <VERS vnumber="24"> Amah in kham citak tawi sawmnih le tawi khat a gik tawh tua meivakkhuam le a nazatte khempeuh a bawl hi.
            </VERS>
            <VERS vnumber="25"> Amah in singkha sing tawh paknamtui biakna tau bawl a, a dung pi khat le alang, a vai pi khat le alang mah ahi hi. Tua pen a ning kikim a, a sanna pi thum hi a, a kite pen tua biakna tau tawh sakhat ahi hi. </VERS>
            <VERS vnumber="26"> Amah in a tungzang, a kimkota a pangte le a kite kham citak tawh a zut hi. A kimkotah kham geihual khat </VERS>
            <VERS vnumber="27"> le a puak nading zawlte a len dingin a pang tuak a geihual nuai takah kham kual nih a bawl hi. </VERS>
            <VERS vnumber="28"> Amah in singkha sing tawh a zawlte bawlin, kham tawh tuate a zut hi.
            </VERS>
            <VERS vnumber="29"> Amah in paknamtui bawlte’ gawm bangin a siangtho nilh sathau le a siangtho a namtui paknamtui zong a bawl hi.
            </VERS>
        </CHAPTER>
        <CHAPTER cnumber="38">
            <VERS vnumber="1"> Amah in meihal biakna tau zong singkha sing tawh bawl a, a dung pi sagih le alang, a vai pi sagih le alang mah ahi hi. A ning kikim a, a sanna pi li le alang ahi hi. </VERS>
            <VERS vnumber="2"> Amah in tua tau adingin a kiu lite-ah a kite a bawl hi. A kite, a tau tawh sakhat hi a, sumngo tawh a zut hi. </VERS>
            <VERS vnumber="3"> Biakna tau nazat khempeuh, beelte, kawbiate, kuangte, sikkate le vutluahna peekte a bawl hi. A nazat khempeuh sumngo tawh a bawl hi. </VERS>
            <VERS vnumber="4"> Biakna tau adingin a zawl nuai-ah, a kimciang a ban suk, a vang simsiam, sumngo siklen khat a bawl hi. </VERS>
            <VERS vnumber="5"> A zawlte a len dingin sumngo siklen kiu lite’ tung ading a kual li a sung hi. </VERS>
            <VERS vnumber="6"> Singkha sing tawh a zawlte bawl a, sumngo tawh tuate a zut hi. </VERS>
            <VERS vnumber="7"> A puak nadingin biakna tau pangte a om a kualte sungah a zawlte khum a, singpeekte tawh biakna tau a kuakin a bawl hi.
            </VERS>
            <VERS vnumber="8"> Amah in kikhopna buk kongkhak ah na a sem numeite’ limlangte panin sumngo tawh kisilna kuang le a ngakna a bawl hi.
            </VERS>
            <VERS vnumber="9"> Amah in buktual a bawl hi. Leitaw lampang buktual a puan kikhaite pen a kopin a kikhuk a kigan puan hoih hi a, pi za le pi sawmnga a sau hi. </VERS>
            <VERS vnumber="10"> A khuampite sawmnih hi a, a bullente zong sawmnih mah ahi hi. Sumngo tawh kibawl a, ahih hangin a vankhainate le a gaknate ngun ahi hi. </VERS>
            <VERS vnumber="11"> Leilu lampang ading zong tua bangmah ahi hi. </VERS>
            <VERS vnumber="12"> Nitumna lampang adingin puan kikhai sukte pi sawmsagih le pi nga hi a, a khuampite sawm hi-in, a bullente sawm mah hi a, a vankhainate le a gaknate ngun ahi hi. </VERS>
            <VERS vnumber="13"> A mailam, nisuahna lam adingin pi sawmsagih le pi nga mah ahi hi. </VERS>
            <VERS vnumber="14"> Kongpi pang khat ading puan kikhai sukte pen pi sawmnih le nih le alang hi a, khuampi thum le bullen thum tawh ahi hi. </VERS>
            <VERS vnumber="15"> A pang langkhat ading zong tua bangmah ahi hi. Buktual kongpi hih lam le hua lamah khuampi thum le bullen thum tawh a puan khaisukte pi sawmnih le nih le alang ahi hi. </VERS>
            <VERS vnumber="16"> Buktual kimkota puan kikhai sukte khempeuh pen a kopin a kikhuk a kigan puan hoih ahi hi. </VERS>
            <VERS vnumber="17"> Khuampite ading a bullente pen sumngo hi a, ahih hangin a vankhainate le a gaknate ngun ahi hi. A khuamluzepnate a kizutna zong ngun hi a, buktual a khuamte khempeuh ngun kibawl gakna tawh kigak hi. </VERS>
            <VERS vnumber="18"> Buktual kongpi puankhai pen a dum, a dupsan, a ausan khaute le a kopin a kikhuk a kigan puan hoihte phim tawh kikhui-in a kizem ahi hi. Buktual a kikhai sukte tawh kizui-in pi sawmthum sau-in, a vailam pi sagih le alang sang hi. </VERS>
            <VERS vnumber="19"> A khuampite li hi a, a bullen lite sumngo hi a, a vankhainate ngun hi a, a khuamluzepnate le a gaknate a kizutna ngun mah ahi hi. </VERS>
            <VERS vnumber="20"> Biakbuk le buktual kimkot ading khetphimte khempeuh sumngo ahi hi.
            </VERS>
            <VERS vnumber="21"> Hihte pen siampi Aaron’ tapa Ithamar’ vaihawmna nuai-ah Levi mite’ sep ding Topa’ omna ahi biakbuk adingin Moses’ thupiakna tawh a kisim van malte ahi hi.
            </VERS>
            <VERS vnumber="22"> Judah minam Hur’ tapa ahi Uri’ tapa Bezalel in Topa in Moses a thupiak khempeuh a bawl hi. </VERS>
            <VERS vnumber="23"> A khut siam, a geel siam, a dum, a dupsan, a ausan khaute le a kopin a kikhuk a kigan puan hoihte a zem, Dan minam, Ahisamak’ tapa Oholiab in zong amah a huh hi.
            </VERS>
            <VERS vnumber="24"> Nasep nadinga a kizang kham khempeuh, biakbuk lamna-a a kizang, a kipia khamte, biakinn shekel-in talen sawmnih le kua le shekel zasagih sawmthum ahi hi. </VERS>
            <VERS vnumber="25"> Mi simna sungah a kihel mihonte tung panin a kingah ngunte, biakinn shekel-in talen zakhat le shekel tulkhat zasagih sawmsagih le nga ahi hi. </VERS>
            <VERS vnumber="26"> Mi khat ciangin beka khat (biakinn shekel-in shekel lang) pai pia a, a pia mi, kum sawmnih a pha panin a tungsiah mi kisimna a a kisim peuhmah tul zaguk le tulthum le zanga le sawmnga ahi hi.  </VERS>
            <VERS vnumber="27"> Ngun talen za khatte pen biakbuk khuam bullente le dalna puan khuam bullente dingin sun’ ding ahi hi. Talen za khatte bullen zakhat, bullen khat ciangin talen khat ahi hi. </VERS>
            <VERS vnumber="28"> Amah in shekel tulkhat zasagih sawmsagih le nga pen khuampi tunga vankhai nadingin bawl a, a khuamluzepnate zutin tuate ading gakna a bawl hi. </VERS>
            <VERS vnumber="29"> A kipia sumngo khempeuh, talen sawmsagih le shekel tulnih le zali ahi hi. </VERS>
            <VERS vnumber="30"> Amah in tua tawh kikhopna buk kongkhakte adingin khuam bullente, sumngo biakna tau le a sumngo siklen le biaknatau nazat khempeuh, </VERS>
            <VERS vnumber="31"> buktual kimkota khuam bullente, buktual kongpi khuam bullente, biakbuk khetphimte khempeuh le buktual kimkota khetphim khempeuh a bawl hi.
            </VERS>
        </CHAPTER>
        <CHAPTER cnumber="39">
            <VERS vnumber="1"> Topa in Moses a thupiaksa bangin, siangtho munah nasep nadingin amaute in a dum, a dupsan, a ausan khaute tawh limtakin a kigan puan a bawl uh hi. Amaute in Aaron adingin biakna puan siangtho a bawl uh hi.
            </VERS>
            <VERS vnumber="2"> Amaute in siampi puan pen kham, a dum, a dupsan, a ausan tuumul khaute le a kopin a kikhuk a kigan puan hoihte tawh a bawl uh hi. </VERS>
            <VERS vnumber="3"> Hoihtakin a kigeel, a dum, a dupsan, a ausan tuumul khaute le a kopin a kikhuk a kigan puan hoihte-ah zat dingin kham peek kiseekin khau-in kizen hi. </VERS>
            <VERS vnumber="4"> Amaute in siampi puan adingin liangkaih puan bawl uh a, a mong nih tegel ah zom uh hi. </VERS>
            <VERS vnumber="5"> Topa in Moses a thupiaksa bangin, amah a gak dingin hoihtakin a kigan tua tunga puan om pen kham, a dum, a dupsan, a ausan tuumul khaute le a kopin a kikhuk a kigan puan hoihte tawh kibawlin, a nate le a sepna zia a kibang ahi hi. </VERS>
            <VERS vnumber="6"> Israel tapate a phazah tawh kizui-in, onik suangte kitat a, kham tawh a kizepna sungah a minte kigelhin, min gelh siamte’ gelh bangin kibawl hi. </VERS>
            <VERS vnumber="7"> Topa in Moses a thupiaksa bangin Israel tapate phawkna suang dingin siampi puan’ liangkaih puan tungah a bulh uh hi.
            </VERS>
            <VERS vnumber="8"> Amaute in kham, a dum, a dupsan, a ausan tuumul khaute le a kopin a kikhuk a kigan puan hoihte tawh, siampi puan a kibawl puan bangin hoihtakin awmdal a bawl uh hi. </VERS>
            <VERS vnumber="9"> Tua awmdal a ning kikim a, thuap nihin kibawl a, a kikhep ciangin a dung letmat kua, a vai letmat kua mah a pha hi. </VERS>
            <VERS vnumber="10"> Amaute in tua sungah suang gual li bulh uh a, Sardis suang, topaz suang le karbankal suang gual khat pen a gual masa ahi hi. </VERS>
            <VERS vnumber="11"> A gual nihna-ah emerald suang, sapfaia suang le diamond suang ahi hi. </VERS>
            <VERS vnumber="12"> A gual thumna-ah jakinth suang, agate suang le amethyst suang ahi hi. </VERS>
            <VERS vnumber="13"> A gual lina-ah beryl suang, onik suang le jasper suang ahi hi. Kham tawh zepna sungah tua suangte khempeuh kikoih hi. </VERS>
            <VERS vnumber="14"> Israel tapate a phazah tawh kituakin amaute’ min a kigelhna suang sawm le nih om hi. Tua min gelhnate pen minam sawm le nih a huamin a kigelh ahi hi. </VERS>
            <VERS vnumber="15"> Amaute in awmdal tungah khau tawh a kibang, a kihual kham citak khainiang a bawl uh hi. </VERS>
            <VERS vnumber="16"> Kham tawh a kibawl zepna nih le kham kual nih bawl uh a, awmdal mong nihte-ah kham kual nihte a koih uh hi. </VERS>
            <VERS vnumber="17"> Amaute in awmdal mongte-ah a om kual nihte pen kham khau nihte tawh a khih uh hi. </VERS>
            <VERS vnumber="18"> Amaute in zepna nihte tungah khau mong nihte zom uh a, tua bangin amaute in siampi puan’ liangkaih puan tunga mai lamah a bulh uh hi. </VERS>
            <VERS vnumber="19"> Tua ciangin amaute in kham kual nih bawl uh a, siampi puan tawh a kizom a sunglam nawl, awmdal mong nihte-ah a bulh uh hi. </VERS>
            <VERS vnumber="20"> Amaute in kham kual nih bawl uh a, siampi puan’ liangkaih puan nihte’ nuai a mailam, hoihtakin a kigan siampipuante’ puankhau a kizopna tung takah a bulh uh hi. </VERS>
            <VERS vnumber="21"> Topa in Moses a thupiaksa bangin, hoihtakin a kigan siampi puan khau tungah a om theih nading le siampi puan tung panin awmdal a kol theih loh nadingin amaute in siampi puan’ kualte-ah khau dum khatin a kualte tawh awmdal a gak uh hi.
            </VERS>
            <VERS vnumber="22"> Amaute in khau dum bek tawh a kigan siampi puantualpi zong a bawl uh hi. </VERS>
            <VERS vnumber="23"> A kikeek loh nadingin puantualpi ngawng pen puan ngawng vang bangin a ngawng kimkotah a zimna om hi. </VERS>
            <VERS vnumber="24"> Puantualpi mongte-ah amaute in a dum, a dupsan, a ausan tuumul khaute le a kopin a kikhuk a kigan puan hoih tawh mang kawlsing gahte a bawl uh hi. </VERS>
            <VERS vnumber="25"> Topa in Moses a thupiaksa bangin, amaute in kham citak siklongte zong bawl uh a, puantualpi mong kimkot tunga mang kawlsing gahte’ kikalah siklongte a koih uh hi. </VERS>
            <VERS vnumber="26"> Biak nasep nadinga puantualpi mong kimkot tungah siklong khat, mang kawlsing gah khat, siklong khat, mang kawlsing gah khat, cih bangin kihelh hi.
            </VERS>
            <VERS vnumber="27"> Topa in Moses a thupiaksa bangin, amaute in Aaron le a tapate adingin khau hoih tawh a kigan puantungsilhte </VERS>
            <VERS vnumber="28"> le khau hoih tawh a kigan dialpi le khau hoih tawh a kigan lukhute, a kopin a kikhuk a kigan puan hoihte tawh a kibawl pheituam hoihte, </VERS>
            <VERS vnumber="29"> le a kopin a kikhuk a kigan puan hoihte tawh a kibawl puan kawnggak le phim tawh kikhui-in a kizem a dum, a dupsan, a ausan tuumul puante zong a bawl uh hi. </VERS>
            <VERS vnumber="30"> Amaute in kham citak tawh a siangtho kizepna peek khat bawl uh a, min gelhna a kibawl mah bangin tua tungah thu gelhin, “Topa’ tungah siangtho,” ci uh hi. </VERS>
            <VERS vnumber="31"> Topa in Moses a thupiaksa bangin, amaute in a tunga dialpi tungah a gak dingin tua tungah khau dum khat a vawh uh hi.
            </VERS>
            <VERS vnumber="32"> Tua bangin kikhopna buk ahi biakbuk nasep khempeuh kiman hi. Topa in Moses a thupiaksa khempeuh bangin Israel mite in sem khin uh hi. Tua ahih ciangin amaute man khin uh hi. </VERS>
            <VERS vnumber="33"> Amaute in biakbuk, a puanbuk le a nazat khempeuh, a vankhainate, khuampeekte, a zawlte, a khuampite le a bullente; </VERS>
            <VERS vnumber="34"> a kisansak tuutal vunte le savun dangte tawh a kibawl khuhna le kong puankhai dalna puan; </VERS>
            <VERS vnumber="35"> thuciamna singkuang, a zawlte le hehpihna tokhom tawh; </VERS>
            <VERS vnumber="36"> sabuai le a nazat khempeuhte le Ompihna Anlum; </VERS>
            <VERS vnumber="37"> kham citak meivakkhuam le meivak a kibulhsa tawh a meivakte le a nazatte khempeuh le meivak ading sathau; </VERS>
            <VERS vnumber="38"> kham biakna tau, nilh sathau le a namtui paknamtui le puanbuk kongkhak ading kongpuankhai; </VERS>
            <VERS vnumber="39"> sumngo biakna tau le a sumngo siklen, a zawlte le a nazat khempeuh; kisilna kuang le a ngakna; </VERS>
            <VERS vnumber="40"> buktual a puan kikhaite, a khuampite, a bullente le buktual kongpi ading kongpuankhai, a khaute le a khetphimte; le kikhopna buk ahi biakbuk nasepna-ah a nazat khempeuh; </VERS>
            <VERS vnumber="41"> siampi nasep nadingin siangtho mun a zat ding hoihtakin a kibawl puante, siampi Aaron ading biakna puan siangthote le ama tapate’ puante, Moses kiangah a paipih uh hi. </VERS>
            <VERS vnumber="42"> Topa in Moses a thupiaksa khempeuh tawh kituakin Israel mite in nasep khempeuh hih uh hi. </VERS>
            <VERS vnumber="43"> Moses in nasep khempeuh vel a, amaute in Topa’ thupiaksa bangin a bawl khitna a mu hi. Tua ciangin Moses in amaute thupha a pia hi.
            </VERS>
        </CHAPTER>
        <CHAPTER cnumber="40">
            <VERS vnumber="1"> Topa in Moses kiangah, </VERS>
            <VERS vnumber="2"> “Kha masa a ni masa ni-in nangmah in kikhopna buk ahi biakbuk na lam ding hi. </VERS>
            <VERS vnumber="3"> Tua buk sungah thuciamna singkuang na koih dinga, dalna puan tawh singkuang na dal ding hi. </VERS>
            <VERS vnumber="4"> Tua ciangin sabuai tumpihin a om ding bangin na koih ding hi. Meivakkhuam zong tumpihin a meivakte na bulh ding hi. </VERS>
            <VERS vnumber="5"> Thuciamna singkuang mai-ah paknamtui hal nadingin kham biakna tau na koih dinga, biakbuk kongkhak dingin kongpuankhai na khai ding hi. </VERS>
            <VERS vnumber="6"> Kikhopna buk ahi biakbuk kongkhak mai-ah meihal biakna tau koihin, </VERS>
            <VERS vnumber="7"> kikhopna buk le biakna tau kikalah kisilna kuang na koih dinga, a sungah tui zong na koih ding hi. </VERS>
            <VERS vnumber="8"> A kimkotah buktual na bawl dinga, buktual kongpi dingin kongpuankhai na khaito ding hi.
            </VERS>
            <VERS vnumber="9"> “Tua ciangin sathau la-in, biakbuk le a sunga om khempeuh na nuh dinga, biakbuk le a inn sungvan khempeuh na ap ding hi. Tua ciangin a siangtho biakna van a suak ding hi. </VERS>
            <VERS vnumber="10"> Nangmah in meihal biakna tau le a nazat khempeuh zong sathau nuhin biakna tau na ap dinga, tua biakna tau a siangtho pen hi ding hi. </VERS>
            <VERS vnumber="11"> Kisilna kuang le a ngakna zong sathau nuhin na ap ding hi.
            </VERS>
            <VERS vnumber="12"> “Tua ciangin kikhopna buk kongkhak ah Aaron le ama tapate paipihin, tui tawh amaute na sil dinga, </VERS>
            <VERS vnumber="13"> amah in keima tungah siampi na a sep theih nadingin puan siangthote Aaron silhsakin, amah sathau nilhin na ap ding hi. </VERS>
            <VERS vnumber="14"> Tua ciangin ama tapate zong paipihin puantungsilhte na silhsak dinga, </VERS>
            <VERS vnumber="15"> amaute in keima tungah siampi na a sep theih nadingun amaute’ pa sathau na nilh bangin amaute zong sathau na nilh ding hi. Amau’ sathau kinilhna in amau’ khang tawntungin siampi hi paisuaksak ding hi,” a ci hi.
            </VERS>
            <VERS vnumber="16"> Moses in zong Topa in amah a thupiaksa khempeuh tawh kituakin a hih hi. </VERS>
            <VERS vnumber="17"> A kum nihna a kha masa, a ni masa ni-in biakbuk kilam hi. </VERS>
            <VERS vnumber="18"> Moses in biakbuk lam hi. Amah in a bullente koihin, a khuampeekte phut a, a zawlte khumin, a khuampite a phut hi. </VERS>
            <VERS vnumber="19"> Biakbuk tungah a tungkhuhna zal a, Topa in Moses a thupiaksa bangin puanbuk a tung a khuh hi. </VERS>
            <VERS vnumber="20"> Topa in Moses a thupiaksa bangin amah in thuciamna suangpek la-in singkuang sungah koih a, singkuang tungah a zawlte koihin, singkuang tung sanah hehpihna tokhom a nga hi. </VERS>
            <VERS vnumber="21"> Biakbuk sungah singkuang paipihin, kongpuankhai dalna puan khai a, thuciamna singkuang a dal hi.
            </VERS>
            <VERS vnumber="22"> Topa in Moses a thupiaksa bangin, amah in biakbuk leilu lam pang, dalna puan pualam, kikhopna buk sungah sabuai koih a, </VERS>
            <VERS vnumber="23"> Topa’ mai tua sabuai tungah a om ding bangin anlum a koih hi. </VERS>
            <VERS vnumber="24"> Topa in Moses a thupiaksa bangin, amah in biakbuk leitaw lam pang, sabuai tawh a kigalsai-in, kikhopna buk sungah meivakkhuam koih a, </VERS>
            <VERS vnumber="25"> Topa’ mai-ah meivakte a koih hi. </VERS>
            <VERS vnumber="26"> Topa in Moses a thupiaksa bangin, amah in kikhopna buk sung, dalna puan mai-ah kham biakna tau koih a, </VERS>
            <VERS vnumber="27"> tua tungah a namtui paknamtui a hal hi. </VERS>
            <VERS vnumber="28"> Amah in biakbuk kongkhak ding kongpuankhai a mun dingah a khai hi. </VERS>
            <VERS vnumber="29"> Topa in Moses a thupiaksa bangin amah in kikhopna buk ahi biakbuk kongkhak ah meihal biakna tau koih a, tua tungah meihal biakna le an tawh biakna a pia hi. </VERS>
            <VERS vnumber="30"> Kikhopna buk le biakna tau kikalah kisilna kuang koih a, tua sungah kisil nading tui zong a koih hi. </VERS>
            <VERS vnumber="31"> Moses le Aaron le a tapate in amau’ khut le a khete uh tua tui tawh a sil uh hi. </VERS>
            <VERS vnumber="32"> Topa in Moses a thupiaksa bangin, kikhopna bukah amaute a pai ciang le biakna tau nai-ah a pai uh ciangin amaute kisil uh hi. </VERS>
            <VERS vnumber="33"> Amah in biakbuk le biakna tau kiimah a buktual bawl a, buktual kongpi kongpuankhai a khai hi. Tua ahih ciangin Moses in a nasep a man ta hi.
            </VERS>
            <VERS vnumber="34"> Tua ciangin meii in kikhopna buk tuam a, biakbuk sungah Topa’ minthanna vang a dim hi.</VERS>
            <VERS vnumber="35"> Tua ahih manin kikhopna buk sungah Moses tum thei lo hi. </VERS>
            <VERS vnumber="36"> A khualzin sung tawntung uh biakbuk tung panin meii a kilakkhiat toh peuhpeuh ciangin Israel mite mailam nawtin pai uh a, </VERS>
            <VERS vnumber="37"> ahih hangin meii a kilakkhiat kei leh a kilakkhiat ni mateng amaute pai khia lo uh hi. </VERS>
            <VERS vnumber="38"> Bang hang hiam cih leh a khualzin sung tawntung uh Israel mi khempeuh’ muhna-ah biakbuk tungah sunin Topa’ meii om a, zanin mei a om hi.</VERS>
        </CHAPTER>
    </BIBLEBOOK>
    <BIBLEBOOK bnumber="3" bname="Siampi Laibu" bsname="LEV">
        <CHAPTER cnumber="1">
            <VERS vnumber="1"> Topa in Moses sam a, kikhopna buk panin amah hopihin hih bangin ci hi: </VERS>
            <VERS vnumber="2"> “Israel mite tungah gen inla, amaute tungah hih bangin ci in: Note khatpeuh in Topa’ tungah biakna na paipih uh ciangin, ganhing tawh na biakna pen bawnghon panin hitaleh tuuhon panin hitaleh na paipih ding uh hi.
            </VERS>
            <VERS vnumber="3"> “Ama biakna pen bawnghon panin meihal biakna ahihleh, amah in a sitbaang lo a pa khat pia dinga, Topa’ mai-ah a kisan theih nadingin kikhopna bukkongah pia ding hi. </VERS>
            <VERS vnumber="4"> Amah in meihal biakna ganhing lu tungah a khut nga dinga, ama adingin kilemna bawl nadingin kisang ding hi. </VERS>
            <VERS vnumber="5"> Tua ciangin amah in Topa’ mai-ah a bawngtal go ding hi. Aaron’ suan siampite in a si hong paipihin, kikhopna buk kong-a biakna tau kimkotah a si theh ding hi. </VERS>
            <VERS vnumber="6"> Tua ciangin amah in meihal biakna ganhing a vun hawkin semnen dinga, </VERS>
            <VERS vnumber="7"> Aaron’ suan siampite in biakna tau tungah mei koihin, mei tungah a ngeina bangin sing koih ding hi. </VERS>
            <VERS vnumber="8"> Tua ciangin Aaron’ suan siampite in a sanente, a lutang le a thaute, biakna tau tunga om mei tunga sing tungah a ngeina bangin koih dinga, </VERS>
            <VERS vnumber="9"> ahih hangin a sungkuate le a khete tui tawh sil ding hi. Tua ciangin siampipa in mei tawh kihal biakna, Topa adingin a gim namtui, meihal biakna-in biakna tau tungah a vekpi-in hal ding hi.
            </VERS>
            <VERS vnumber="10"> “Meihal biak nadingin ama letsong pen tuu hitaleh keel hitaleh a hon lak panin ahihleh, amah in a sitbaang lo a pa khat pia ding hi. </VERS>
            <VERS vnumber="11"> Amah in Topa’ mai biakna tau tung leilu lampangah go dinga, Aaron’ suan siampite in biakna tau tung kimkotah a si theh ding hi. </VERS>
            <VERS vnumber="12"> Tua ciangin amah in semnen dinga, biakna tau tunga om mei tunga sing tungah a ngeina bangin siampipa in a lutang le a thau tawh koih khawm dinga, </VERS>
            <VERS vnumber="13"> ahih hangin a sungkuate le a khete amah in tui tawh sil ding hi. Siampipa in a vekpi-in pia-in, biakna tau tungah hal ding hi. Tua pen Topa adingin a gim namtui, mei tawh kihal biakna, meihal biakpiakna ahi hi.
            </VERS>
            <VERS vnumber="14"> “Topa’ tungah ama biakna pen vasa tawh meihal biakna ahihleh, amah in vakhu tawh ahi zongin, kawl vakhuno tawh ahi zongin, a biakna hong paipih ding hi. </VERS>
            <VERS vnumber="15"> Tua ciangin siampipa in biakna tau-ah paipihin a lu heektat dinga, biakna tau tungah hal ding hi. Biakna tau pangah a si taak khiasak ding hi. </VERS>
            <VERS vnumber="16"> Amah in a tangkhai le a multe bot khia-in, vut koihna, biakna tau pang nisuahna lamah lawn khia ding hi. </VERS>
            <VERS vnumber="17"> Amah in a khate-in balkek dinga, ahih hangin baltat lo ding hi. Tua ciangin siampipa in mei tunga om sing tung, biakna tau tungah hal ding hi. Tua pen Topa adingin a gim namtui, mei tawh kihal biakna, meihal biakna ahi hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> “Mi khatpeuh in Topa’ tungah an tawh biakna hong paipih leh, ama biakpiakna pen annel hi ding hi. Amah in tua annel tungah sathau sungin, paknamtui koihin, </VERS>
            <VERS vnumber="2"> tua ciangin Aaron’ suan siampite kiangah paipih ding hi. Tua ciangin siampipa in annel khutdim le sathau, a paknamtui khempeuh tawh la dinga, siampipa in hih pen Topa adingin a gim namtui, mei tawh biakna, phawkna-in biakna tau tungah hal ding hi. </VERS>
            <VERS vnumber="3"> An tawh biakna a val teng pen Aaron le a tapate ading hi ding hi. Tua pen Topa’ tungah mei tawh biakna sung panin a siangtho pen ahi hi.
            </VERS>
            <VERS vnumber="4"> “Nangmah in biak nadingin meibung sunga ki-em an tawh biakna na paipih ciangin, silngo sawh loh, sathau tawh a kizut mohpheng hi ding hi.
            </VERS>
            <VERS vnumber="5"> “Na biakna pen beelpei daii tunga ki-em an tawh biakna ahihleh, sathau tawh a kibawl annel hi ding hi. </VERS>
            <VERS vnumber="6"> Balnenin a tungah sathau na sung ding hi. Tua pen an tawh biakna ahi hi.
            </VERS>
            <VERS vnumber="7"> “Na biakna pen sikbeel daii sunga kihuan an tawh biakna ahihleh, sathau tawh a kibawl annel hi ding hi. </VERS>
            <VERS vnumber="8"> Nangmah in hih nate tawh a kibawl an tawh biakna, Topa’ kiangah na paipih dinga, siampipa kiangah a kipaipih ciangin amah in biakna tau-ah paipih ding hi. </VERS>
            <VERS vnumber="9"> Siampipa in an tawh biakna panin a phawkna biakna teng la-in, Topa’ tungah a gim namtui, mei tawh biakna-in biakna tau tungah hal ding hi. </VERS>
            <VERS vnumber="10"> An tawh biakna a val teng pen Aaron le a tapate ading hi ding hi. Tua pen Topa’ tungah mei tawh biakna sung panin a siangtho pen ahi hi.
            </VERS>
            <VERS vnumber="11"> “Topa’ tungah na paipih an tawh biakna pen silngo tawh kibawl lo ding hi. Bang hang hiam cih leh silngo hitaleh khuaizu hitaleh khat peuhpeuh Topa’ tungah meihal biakna-in na hal kei ding hi. </VERS>
            <VERS vnumber="12"> Anpal tawh biakna ahihleh Topa’ kiangah na paipih thei ding hi. Ahih hangin a gim namtui dingin biakna tau tungah kipia lo ding hi. </VERS>
            <VERS vnumber="13"> An tawh na biaknate khempeuh ci na sawh ding hi. An tawh na biakna-ah na Pasian tawh na thuciamna ci sawh loin na om kei dinga, na biakna khempeuh ci na sawh ding hi.
            </VERS>
            <VERS vnumber="14"> “Anpal tawh Topa’ tungah biakna na piak leh, anpal tawh na biak nadingin a vui thak panin kila-in a kigawivui, mei-ah a kihangkeu na pia ding hi. </VERS>
            <VERS vnumber="15"> Nang in a tungah sathau sungin, paknamtui na buak ding hi. Tua pen an tawh biakna ahi hi. </VERS>
            <VERS vnumber="16"> Siampipa in phawk nadingin a kigawivui an pawlkhat, a sathau le a paknamtui khempeuh hal ding hi. Tua pen Topa’ tungah meihal biakna ahi hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> “Mi khat’ biakna pen thunuama biakna ahih a, amah in a nu hitaleh a pa hitaleh bawnghon lak panin a piak leh, amah in </VERS>
            <VERS vnumber="2"> Tua ciangin amah in a biakna ganhing lu tungah a khut nga-in kikhopna buk kongah go dinga, tua ciangin Aaron’ suan siampite in biakna tau kimkot tungah a si theh ding uh hi. </VERS>
            <VERS vnumber="3"> Thunuama biakna panin </VERS>
            <VERS vnumber="4"> a kawnga om a kal nihte a thau le a kalte tawh a lakkhiat khop ding ahi a sintuamte pia ding uh hi. </VERS>
            <VERS vnumber="5"> Tua ciangin Aaron’ suante in mei tunga om sing tunga meihal biakpiakna tau tung mahah hal ding uh hi. Tua pen
            </VERS>
            <VERS vnumber="6"> “Topa’ tungah thunuama a piak ding ama biakna pen tuu le keel honte sung panin a nu hitaleh a pa hitaleh ganhing khat ahihleh, amah in a sitbaang lo pia ding hi. </VERS>
            <VERS vnumber="7"> Amah in biak nadingin tuuno khat a piak leh, </VERS>
            <VERS vnumber="8"> a biakna ganhing lu tungah a khut nga-in kikhopna buk mai-ah go ding hi. Tua ciangin Aaron’ suante in biakna tau kimkot tungah a si theh ding uh hi. </VERS>
            <VERS vnumber="9"> Tua ciangin thunuama biakna panin </VERS>
            <VERS vnumber="10"> a kawnga om a kal nihte a thau tawh, a kalte tawh a lakkhiat khop ding ahi a sintuamte pia ding uh hi. </VERS>
            <VERS vnumber="11"> Tua ciangin siampipa in
            </VERS>
            <VERS vnumber="12"> “Ama biakna keel ahihleh, amah in </VERS>
            <VERS vnumber="13"> a lu tungah a khut nga-in kikhopna buk mai-ah go ding hi. Tua ciangin Aaron’ suante in biakna tau kimkot tungah a si theh ding uh hi. </VERS>
            <VERS vnumber="14"> Tua ciangin </VERS>
            <VERS vnumber="15"> a kawnga om a kal nihte a thau tawh, a kalte tawh a lakkhiat khop ding ahi a sintuamte pia ding uh hi. </VERS>
            <VERS vnumber="16"> Tua ciangin siampipa in a gim namtui dingin mei tawh kihal an tawh biakna-in biakna tau tungah hal ding hi. A thau khempeuh </VERS>
            <VERS vnumber="17"> Tua pen na khang tawntungun na tenna khempeuh uhah note in a thau le sisan na nek loh nadingun a tawntungin ngeina kip hi ding hi,” a ci hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite tungah hih bangin gen in: Hih lo ding ci-in Topa in a thupiakte khat peuhpeuh, mi khatpeuh in theih lohna hangin khial a, tuate khatpeuh a hihkhak leh, </VERS>
            <VERS vnumber="3"> a khial pa pen sathau a kinilh siampipa ahih a, mite tungah tua bangin mawhna hong tut leh, ama gamtatnasa a khialhna hangin a sitbaang lo bawngtalno khat Topa’ mai-ah khialhna hanga biakna-in amah piasak un. </VERS>
            <VERS vnumber="4"> Amah in Topa’ mai kikhopna buk kongah a bawngtal paipihin, bawngtal lu tungah a khut nga dinga, Topa’ mai-ah a bawngtal go ding hi. </VERS>
            <VERS vnumber="5"> Tua ciangin sathau a kinilh siampipa in a bawngtal si tawmkhat la-in, kikhopna bukah paipih ding hi. </VERS>
            <VERS vnumber="6"> Tua ciangin siampipa in a si sungah a khutme diahin, biakbuk dalna puan mai Topa’ mai-ah a si kimkhat sagih vei theh ding hi. </VERS>
            <VERS vnumber="7"> Tua ciangin siampipa in kikhopna buk sung Topa’ mai-a om paknamtui biakna tau kite a si kimkhat nuhin, kikhopna bukkongah a om meihal biakna tau bulah bawngtal si a omlai teng sung khia ding hi. </VERS>
            <VERS vnumber="8"> Tua ciangin amah in khialhna hanga biakna bawngtal thau khempeuh a gilpi tuam a thau le a sungkuate tunga om a thau khempeuh tawh, </VERS>
            <VERS vnumber="9"> a kawnga om a kal nihte a thau tawh, a kalte tawh a lakkhiat khop ding a sintuamte </VERS>
            <VERS vnumber="10"> (thunuama biakna bawngtal panin hihte a kilak mah bangin) la dinga, siampipa in meihal biakna tau tungah tuate hal ding hi. </VERS>
            <VERS vnumber="11"> Ahih hangin bawngtal vun le a sa khempeuh, a lutang, a khete, a sungkuate le a ek tawh, </VERS>
            <VERS vnumber="12"> a bawngtal buppi pua khia-in vut kibuakna, giahphual pualam mun siangtho khatah sing a kicih mei tungah amah in hal dinga, vut a kibuakna munah kihal ding hi.
            </VERS>
            <VERS vnumber="13"> “Israel mihonte khempeuh in theih lohna hangin khialhna khat gamta-in tua pen mihonte in a phawk kei a, hih lo ding, ci-in Topa in a thupiakte khat peuhpeuh amaute in hihin a mawh uhleh, </VERS>
            <VERS vnumber="14"> amau’ gamtatnasa khialhna a kitheih ciangin, khialhna hanga biak nadingin mihonte in bawngtalno khat pia-in kikhopna buk mai-ah paipih ding uh hi. </VERS>
            <VERS vnumber="15"> Tua ciangin mihonte’ upate in Topa’ mai, bawngtal lu tungah amau’ khut nga ding uh a, Topa’ mai-ah tua bawngtal kigo ding hi. </VERS>
            <VERS vnumber="16"> Tua ciangin sathau a kinilh siampipa in kikhopna bukah bawngtal si kimkhat paipih dinga, </VERS>
            <VERS vnumber="17"> a si sungah a khutme diahin dalna puan mai Topa’ mai-ah sagih vei theh ding hi. </VERS>
            <VERS vnumber="18"> Tua ciangin amah in Topa’ mai kikhopna buk sunga om biakna tau kite tungah a si kimkhat zut dinga, kikhopna bukkongah a om biakna tau bulah si a omlai teng sung ding hi. </VERS>
            <VERS vnumber="19"> Tua ciangin amah in a thau khempeuh la-in biakna tau tungah hal ding hi. </VERS>
            <VERS vnumber="20"> Tua bangin a bawngtal hih ding hi. Amah in khialhna hanga biakna bawngtal a hihsa mah bangin hih zong hih ding hi. Siampipa in amau a’ dingin kilemna bawlsak dinga, amaute kimaisak ding hi. </VERS>
            <VERS vnumber="21"> Amah in giahphual pua-ah bawngtal pua khia dinga, a masa bawngtal a hal mah bangin a hal ding hi. Tua pen mihonpi adingin khialhna hanga biakna ahi hi.
            </VERS>
            <VERS vnumber="22"> “Ukpa khat khialin, hih lo ding, ci-in Topa ama Pasian in a thupiakte khempeuh lakah khat peuhpeuh theih lohna hangin hihkha-in a mawh ciangin, </VERS>
            <VERS vnumber="23"> ama gamtatnasa khialhna ama tungah a va kihilh leh, amah in biakna-in a sitbaang lo keel pa khat paipih dinga, </VERS>
            <VERS vnumber="24"> keel lu tungah a khut nga-in, Topa’ mai, meihal biakna a kigawh nading munah go ding hi. Tua pen khialhna hanga biakna ahi hi. </VERS>
            <VERS vnumber="25"> Tua ciangin siampipa in a khutme tawh khialhna hanga biakna si tawm la-in meihal biakna tau kite nuhin meihal biakna tau bulah a si omlai teng sung ding hi. </VERS>
            <VERS vnumber="26"> Thunuama biakna sathaute mah bangin amah in biakna tau tungah a thau khempeuh hal ding hi. Tua ahih ciangin siampipa in ama khialhna hangin kilemna bawlsak dinga, amah kimaisak ding hi.
            </VERS>
            <VERS vnumber="27"> “Hih lo ding, ci-in Topa’ thupiakte khat peuhpeuh mi mawkmawk khat in theih lohna hangin hihin a khialh a, a mawh leh, </VERS>
            <VERS vnumber="28"> ama gamtatnasa a khialhna ama tungah a kihilh ciangin amah in a gamtatnasa a khialhna hangin biak nading a sitbaang lo keel a nu khat paipih ding hi. </VERS>
            <VERS vnumber="29"> Amah in a khialhna hanga biakna ganhing lu tungah a khut nga-in, meihal biakna munah khialhna hanga biakna gan go ding hi. </VERS>
            <VERS vnumber="30"> Siampipa in a khutme tawh si tawm la-in meihal biakna tau kite nuh dinga, biakna tau bulah si a omlai teng sung ding hi. </VERS>
            <VERS vnumber="31"> Thunuama biakna panin a thaute a kilakkhiat mah bangin amah in a thau khempeuh la khia dinga, Topa ading a gim namtui dingin siampipa in biakna tau tungah hal ding hi. Siampipa in ama adingin kilemna bawlsak dinga, amah kimaisak ding hi.
            </VERS>
            <VERS vnumber="32"> “Amah in khialhna hanga biakna-in a piak dingin tuuno khat a paipih leh, a sitbaang lo a nu khat hi dinga, </VERS>
            <VERS vnumber="33"> khialhna hanga biakna ganhing lu tungah a khut nga-in, meihal biakna a kigawhna munah khialhna hanga biak nadingin go ding hi. </VERS>
            <VERS vnumber="34"> Tua ciangin siampipa in khialhna hanga biakna si tawmkhat a khutme tawh la-in meihal biakna tau kite nuh dinga, biakna tau bulah a si omlai teng sung ding hi. </VERS>
            <VERS vnumber="35"> Thunuama biakpiakna panin tuuno thau a kilak khiat mah bangin amah in a thau khempeuh la khia dinga, Topa’ tungah mei tawh kihal biakna, biakna tau tungah siampipa in hal ding hi. Siampipa in ama gamtatnasa a khialhna hangin kilemna bawlsak dinga, amah kimaisak ding hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> “Mi khatpeuh teci pang dingin a kisap ciangin a muhsa a theihsa thute gen loin a ip leh, amah in tua mawhna pua ding hi.
            </VERS>
            <VERS vnumber="2"> “Tua ahih kei leh mi khatpeuh in gamlak ganhing nin a sisa hitaleh inn ganhing nin a sisa hitaleh a bokvak a nin ganhing a sisa hitaleh, a muh lohin a nin khat peuhpeuh lawngkha-in amah a nin a suah leh, a mawh hi ding hi.
            </VERS>
            <VERS vnumber="3"> “Tua ahih kei leh amah in mihing nitna hitaleh, mu loin a lawnkhak leh, a theih ciangin a mawh hi ding hi.
            </VERS>
            <VERS vnumber="4"> “Tua ahih kei leh mi khatpeuh in a sia bawl ding hitaleh a pha bawl ding hitaleh mite a kiciam theih ngei kiciamna nam khat peuhpeuh ama kam tawh a theih lohin a kiciampak khak leh, a theih ciangin hihte khat peuhpeuhah a mawh hi ding hi.
            </VERS>
            <VERS vnumber="5"> “Hihte khat peuhpeuhah mi khat a mawh ciangin, amah in a gamtatnasa a khialhna pulak dinga, </VERS>
            <VERS vnumber="6"> mawhna hanga biakna-in tuuhon pan ahi a, keelhon pan ahi zongin a nu khat peuhpeuh tuu hitaleh keel hitaleh, a gamtatnasa a khialhna hangin Topa’ tungah biakna paipih dinga, siampipa in a khialhna hangin kilemna bawlsak ding hi.
            </VERS>
            <VERS vnumber="7"> “Ahih hangin amah in tuuno khat a piak zawh kei leh a gamtatnasa a khialhna hangin Topa’ tungah biakna-in vakhu nih ahi a, kawl vakhuno nih ahi zongin, khat khialhna hanga biakna, a khat meihal biak nadingin paipih ding hi. </VERS>
            <VERS vnumber="8"> Amah in siampipa tungah tuate paipih dinga, siampipa in khialhna hanga biak nading pen pia masa ding hi. Amah in a ngawng panin a lu heek dinga, ahih hangin heeksat lo ding hi. </VERS>
            <VERS vnumber="9"> Amah in khialhna hanga biakna si tawmkhat biakna tau pangah theh dinga, biakna tau bulah a si omlai teng taaksak ding hi. Tua pen khialhna hanga biakna ahi hi. </VERS>
            <VERS vnumber="10"> Tua ciangin amah in ngeina kip om bangin meihal biak nadingin a khat pia ding hi. Siampipa in a gamtatnasa a khialhna hangin kilemna bawlsak dinga, amah kimaisak ding hi.
            </VERS>
            <VERS vnumber="11"> “Ahih hangin amah in vakhu nih ahi a, kawl vakhuno nih ahi zongin a piak zawh kei leh, amah in a gamtatnasa a khialhna hangin a biakna-in annel lawh khat, khialhna hanga biak nadingin paipih ding hi. Tua pen khialhna hanga biakna ahih manin amah in tua sungah sathau khah lo dinga, paknamtui zong hel lo ding hi. </VERS>
            <VERS vnumber="12"> Amah in siampipa kiangah paipih dinga, siampipa in phawkna-in khutdim khat la-in Topa’ tungah mei tawh kihal biakna, biakna tau tungah hal ding hi. Tua pen khialhna hanga biakna ahi hi. </VERS>
            <VERS vnumber="13"> Tua bangin siampipa in hihte khat peuhpeuh a gamtatnasa a khialhna hangin kilemna bawlsak dinga, amah kimaisak ding hi. An tawh biakna-a mah bangin a omlai teng siampipa ading ahi hi,” a ci hi.
            </VERS>
            <VERS vnumber="14"> Topa in Moses kiangah, </VERS>
            <VERS vnumber="15"> “Mi khatpeuh in theih lohna hangin thu palsatin Topa’ na a siangtho khat peuhpeuhah a khialh leh, a mawhna hanga biakna-in tuuhon sung panin a sitbaang lo tuutal khat, biakinn shekel tawh kizui-in ngun shekel-in nangmah in a man sehin, amah in Topa’ kiangah paipih ding hi. Tua pen mawhna hanga biakna ahi hi. </VERS>
            <VERS vnumber="16"> Amah in a siangtho na a hih khialhna-ah lohkikna zong bawl dinga, seh nga-ah khat gawm behin siampipa tungah pia ding hi. Siampipa in mawhna hanga biakna tuutal tawh ama adingin kilemna bawlsak dinga, amah kimaisak ding hi.
            </VERS>
            <VERS vnumber="17"> “Hih lo ding, ci-in Topa’ thupiakte khat peuhpeuh, mi khatpeuh in hihin a khialh leh, a theih lohna hang hitaleh zong, amah a mawh hi veve-in, ama mawhna mah pua ding hi. </VERS>
            <VERS vnumber="18"> Tuuhon lak pan a sitbaang lo tuutal khat, a manzah ding nangmah in seh inla, amah in mawhna hanga biak nadingin siampipa kiangah paipih ding hi. Theih lohna hanga ama gamtatnasa khialhna hangin siampipa in ama ading kilemna bawlsak dinga, amah kimaisak ding hi. </VERS>
            <VERS vnumber="19"> Tua pen Topa’ tungah khial ahih manin mawhna hanga biakna ahi hi,” a ci hi.</VERS>
        </CHAPTER>
        <CHAPTER cnumber="6">
            <VERS vnumber="1"> Topa in Moses kiangah, </VERS>
            <VERS vnumber="2"> “Mi khatpeuh khialin, Topa’ thu palsatin, na kepsakna thu-ah ahi zongin, khapna nate’ thu-ah ahi zongin a veengpa khemin, ahih kei leh a na sutin, a veengpa nengniamin, </VERS>
            <VERS vnumber="3"> tua ahih kei leh a mang na khat mu-in tua thu-ah zuau-in a man loin kiciam a, mite a khialh theih ngeina khat peuhpeuhah </VERS>
            <VERS vnumber="4"> khialin a mawh ciangin amah in a suhte hitaleh, a netniamna tawh a ngahte hitaleh, amah a kikemsak na hitaleh, a mang na a muh hitaleh, </VERS>
            <VERS vnumber="5"> a man loin a kiciamnasa na khat peuhpeuh hitaleh loh ding hi. Amah in a cingin lohin seh nga-ah khat piak beh dinga, a mawhna hanga biakna a piak ni-in a nei pa tungah pia ding hi. </VERS>
            <VERS vnumber="6"> Tua ciangin a mawhna hanga a biak nading, tuuhon lak pan a sitbaang lo tuutal khat, Topa’ tungah a piak ding, a man ding nangma sehzah, amah in siampipa kiangah paipih ding hi. </VERS>
            <VERS vnumber="7"> Siampipa in Topa’ mai-ah ama ading kilemna bawlsak dinga, mi khat a mawh theih ngeina khat peuhpeuhte-ah amah kimaisak ding hi,” a ci hi.
            </VERS>
            <VERS vnumber="8"> Topa in Moses kiangah, </VERS>
            <VERS vnumber="9"> “Aaron le a tapate thu pia inla, hih bangin ci in: Hih pen meihal biakna ngeina ahi hi. Meihal biakna pen biakna tau tunga meikhuk tungah zingsang mateng zan tawntung om dinga, tua biakna tau tungah mei kikuangsak den ding hi. </VERS>
            <VERS vnumber="10"> Siampipa in a saihadial puan silhin, a saihadial pheituam teengin, biakna tau tungah meihal biakna mei in a kattum vutte la-in biakna tau pangah koih ding hi. </VERS>
            <VERS vnumber="11"> Tua ciangin amah in a puante suahin puan dang silh dinga, giahphual pualam a siangtho mun khatah a vutte pua khia ding hi. </VERS>
            <VERS vnumber="12"> Biakna tau tunga mei kikuangsak den dinga, kimitsak lo ding hi. Siampipa in zingsang simin a tungah sing cihin, meihal biakna a ngeina bangin a tungah koihin, thunuama biakna thau a tungah hal ding hi. </VERS>
            <VERS vnumber="13"> Biakna tau tungah mei kikuangsak tawntung dinga, kimitsak lo ding hi.
            </VERS>
            <VERS vnumber="14"> “Tua ciangin an tawh biakna ngeina hih bang ahi hi. Aaron’ suante in biakna tau mai, Topa’ mai-ah pia ding uh hi. </VERS>
            <VERS vnumber="15"> Mi khat in, biakna tau tungah a om an tawh biakna annel khutdim khat, a sathau le a paknamtui khempeuh tawh la-in, Topa adingin a gim namtui, phawkna-in biakna tau tungah hal ding hi. </VERS>
            <VERS vnumber="16"> Aaron le a tapate in a omlai teng ne ding uh hi. A siangtho mun khatah silngo sawh loh in ne ding uh a, kikhopna buktual sung mun khat hi ding hi. </VERS>
            <VERS vnumber="17"> Tua pen silngo sawhin a ki-em hi lo ding hi. Meihal biakna hong kipiakna sung panin amau’ tanh dingin ka piaksa ahi hi. Tua pen khialhna hanga biakna le mawhna hanga biakna bangin a siangtho pen ahi hi. </VERS>
            <VERS vnumber="18"> Na khang tawntung uha dingin thu hong kipiak mah bangin, Topa’ tungah meihal biakna a kipiakna panin Aaron’ suante lakah pasal peuhmah in tuate ne thei ding hi. Tuate a lawng peuhmah a siangtho suak ding hi,” a ci hi.
            </VERS>
            <VERS vnumber="19"> Topa in Moses kiangah, </VERS>
            <VERS vnumber="20"> “Aaron le a suante sathau a kinilh ni-in Topa’ tungah hih bangin biakna kipia ding hi: An tawh biakna ngeina bangin annel lawh khat, alang zingsangin, alang nitakin pia ding hi. </VERS>
            <VERS vnumber="21"> Tua pen beelpei tung khatah sathau tawh kibawl ding hi. An tawh biakna mah bangin limtakin helsa le balnensa-in na paipih dinga, Topa ading a gim namtui dingin na pia ding hi. </VERS>
            <VERS vnumber="22"> Aaron’ suante sung panin amah a laih dingin sathau a kinilh siampipa in, thu a kipiaksa mah bangin Topa’ tungah pia dinga, a vekpi-in kihal ding hi. </VERS>
            <VERS vnumber="23"> Siampipa in an tawh a biakna peuhmah a vekpi-in kihal dinga, kine lo ding hi,” a ci hi.
            </VERS>
            <VERS vnumber="24"> Topa in Moses kiangah, </VERS>
            <VERS vnumber="25"> “Aaron le a tapate tungah hih bangin gen in: Khialhna hanga biakna ngeina hih bang ahi hi. Meihal biakna a kigawhna mun Topa’ mai-ah khialhna hanga biakna kigo dinga, tua pen a siangtho pen ahi hi. </VERS>
            <VERS vnumber="26"> Khialhna hanga biakna a pia siampipa in kikhopna buktual sung a siangtho mun khatah ne ding hi. </VERS>
            <VERS vnumber="27"> A sa a lawng peuhmah a siangtho suak ding hi. Puan tungah a si a kithehkhak ciangin, a siangtho mun khatah tua si a kithehkha pen kisawp ding hi. </VERS>
            <VERS vnumber="28"> Tua ciangin a kihuanna leibeel kisukham ding hi. Ahih hangin taaubeelin a kihuan ahihleh a beel kikiatin tui sungah kisawp siang sitset ding hi. </VERS>
            <VERS vnumber="29"> Siampite’ lak panin pasal peuhmah in ne thei ding uh hi. Tua in a siangtho pen ahi hi. </VERS>
            <VERS vnumber="30"> Ahih hangin siangtho munah kilemna bawl nadingin kikhopna buk sungah a kipaipih si a kilak khiatna, khialhna hanga biakna sa kine lo dinga, mei tawh kihal ding hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> “Mawhna hanga biakna ngeina, a siangtho pen hih bang ahi hi. </VERS>
            <VERS vnumber="2"> Amaute in meihal biakna a gawhna mun uhah mawhna hanga biakna go ding uh a, biakna tau kimkotah a si kitheh ding hi. </VERS>
            <VERS vnumber="3"> Tua ciangin a thau khempeuh, a meithau, a gilpi tuam a thau, </VERS>
            <VERS vnumber="4"> a kawnga om a kal nihte a thau tawh, a kalte tawh a lakkhiat khop ding ahi a sin tuamte kipia ding hi. </VERS>
            <VERS vnumber="5"> Topa’ tungah meihal biakna-in siampipa in biakna tau tungah hal dinga, tua pen mawhna hanga biakna ahi hi. </VERS>
            <VERS vnumber="6"> Siampite lakah pasal peuhmah in a siangtho mun khatah ne thei ding uh hi; tua in a siangtho pen ahi hi.
            </VERS>
            <VERS vnumber="7"> “Mawhna hanga biakna pen khialhna hanga biakna tawh kibang a, tuate ading a ngeina a kibang hi dinga, kilemna a bawlsak siampipa in tua biakna sa ngah ding hi. </VERS>
            <VERS vnumber="8"> Mi khatpeuh’ meihal biakna a piaksak siampipa in ama piaksak tua meihal biakna a vun ngah ding hi. </VERS>
            <VERS vnumber="9"> Mei bung sunga a ki-em an tawh biakna peuhmah leh sikbeel daii ahi a, beelpei tungah ahi zongin a kibawl khempeuhte, a pia siampipa in ngah ding hi. </VERS>
            <VERS vnumber="10"> An tawh biakna khempeuh, sathau a kihel hitaleh a kihel lo hita leh, Aaron’ suan khempeuh in a kikimin hawm ding uh hi.
            </VERS>
            <VERS vnumber="11"> “Mi khatpeuh in Topa’ tungah a piak theih ding, thunuama biakna ngeina hih bang ahi hi. </VERS>
            <VERS vnumber="12"> Amah in lungdam kohna-in a piak leh, silngo sawh loh sathau tawh a kihel moh, silngo sawh loh mohpheng sathau tawh a kizut, annel moh sathau limtakin a kihelte, lungdam biakna tawh pia khawm ding hi. </VERS>
            <VERS vnumber="13"> Amah in lungdam koh nadingin thunuama ama biakpiakna tawh silngo kisawh anlum mohte ama biakna-in paipih khawm ding hi. </VERS>
            <VERS vnumber="14"> Amah in Topa biak nadingin tua biakna sung panin moh khat ciat pia ding a, thunuama biakna si a theh siampipa in tua moh ngah ding hi. </VERS>
            <VERS vnumber="15"> Lungdam kohna-in thunuama ama biakpiakna a sa pen a piak ni-in kine dinga, a zingsang dong bangmah kisit lo ding hi.
            </VERS>
            <VERS vnumber="16"> “Ahih hangin ama biakpiakna pen thuciamna hanga biakpiakna ahi a, utthu-a biakpiakna ahi zongin ahihleh, amah in a biakpiakna a piak ni-in kine dinga, a omlai teng a zing ciangin kine ding hi. </VERS>
            <VERS vnumber="17"> Ahih hangin a ni thum ni-in biakpiakna sa a omlai teng mei tawh kihal ding hi. </VERS>
            <VERS vnumber="18"> A ni thum ni-in thunuama ama biakpiakna sa khat peuhpeuh a kinek leh, tua biakpiakna a piapa kisang lo dinga, tua pen ama a’ in zong kiciamteh lo ding hi. Tua sa a nin hi dinga, a ne pa in ama mawhna pua ding hi.
            </VERS>
            <VERS vnumber="19"> “A nin na khat peuhpeuh tawh a kisawhkha sa kine lo dinga, mei tawh kihal ding hi. Ahi zongin a siang mi khempeuh in a sa ne thei ding uh hi. </VERS>
            <VERS vnumber="20"> A nin hi napi-in thunuama Topa’ tungah biakpiakna sa a ne pa ama mipihte’ lak panin kihawl khia ding hi. </VERS>
            <VERS vnumber="21"> Mi khatpeuh in mihing nin hitaleh ganhing nin hitaleh a kihhuai a nin khat peuhpeuh hitaleh lawng a, tua khit ciangin thunuama Topa’ tungah biakpiakna sa a nek leh, ama mipihte’ lak panin tua mipa kihawl khia ding hi,” a ci hi.
            </VERS>
            <VERS vnumber="22"> Topa in Moses kiangah, </VERS>
            <VERS vnumber="23"> “Israel mite tungah hih bangin gen in: Note in bawngtal ahi a, tuu ahi a, keel ahi zongin a thau na ne kei ding uh hi. </VERS>
            <VERS vnumber="24"> A mawk sih ganhing thau leh gamsate in a bal gawp ganhing thaute, na dangin kizang thei dinga, ahih hangin bangbang hileh na ne kei ding uh hi. </VERS>
            <VERS vnumber="25"> Bang hang hiam cih leh Topa’ tungah mei tawh kihal biakna ganhing thau a ne mi peuhmah ama mipihte’ lak panin kihawl khia ding hi. </VERS>
            <VERS vnumber="26"> Tua tham loin note in na tenna uh mun khat peuhpeuhah vasa sisan hitaleh ganhing sisan hitaleh si peuhmah na ne kei ding uh hi. </VERS>
            <VERS vnumber="27"> Si khat peuhpeuh a ne mi peuhmah ama mipihte’ lak panin kihawl khia ding hi,” a ci hi.
            </VERS>
            <VERS vnumber="28"> Topa in Moses kiangah, </VERS>
            <VERS vnumber="29"> “Israel mite tungah hih bangin gen in: Topa’ tungah thunuama ama biakpiakna a piapa in Topa’ kiangah ama biakna paipih ding hi. Thunuama ama biakpiakna panin </VERS>
            <VERS vnumber="30"> amah in Topa’ tungah meihal biakna a khutin paipih ding hi. Topa’ mai-ah vei-a biak nadingin a iik a kivei theih nadingin amah in a thau a iik tawh paipih ding hi. </VERS>
            <VERS vnumber="31"> Siampipa in biakna tau tungah a thau hal dinga, ahih hangin a iik pen Aaron le a suante ading hi ding hi. </VERS>
            <VERS vnumber="32"> Thunuama na biakpiakna panin biakna-in siampipa tungah a taklam phei na pia ding uh hi. </VERS>
            <VERS vnumber="33"> Aaron’ suante sung panin thunuama biakna si le a thau a piapa in a taklam phei a ngah ding ahi hi. </VERS>
            <VERS vnumber="34"> Bang hang hiam cih leh a kivei a iik le a kipia a phei pen keimah in Israel mite’ tung panin thunuama amau’ biakpiakna sung panin la khia-in, Israel mite’ tung panin a tawntungin a ngah dingun siampi Aaron le a suante’ tungah ka pia khinzo hi. </VERS>
            <VERS vnumber="35"> Hih pen, Topa’ siampi na a sem dingin amaute a kipiak ni-in, Topa’ tungah meihal biakna sung panin amau’ tungah a kipia, Aaron leh a suante’ tanh ahi hi. </VERS>
            <VERS vnumber="36"> Israel mite in amaute tungah a piak nadingin amaute sathau a kinilh ni-in Topa in hih thu pia a, tua pen a khang tawntungun amau’ kaih ahi hi,” a ci hi.
            </VERS>
            <VERS vnumber="37-38"> Hihte pen amau’ biaknate Topa’ tungah a piak nadingun amah in Israel mite Sinai sehnel gamah a thupiak ni-in Topa in Sinai Mual tungah Moses a thupiak, meihal biakna, an tawh biakna, khialhna hanga biakna, mawhna hanga biakna, ki-apna le thunuama biakna ngeina ahi hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Topa in Moses kiangah, </VERS>
            <VERS vnumber="2"> “Aaron le amah tawh a om a tapate, a puante, a nilh sathau, khialhna hanga biakna a bawngtal, a tuutal nihte le silngo sawh loh anlum lawh la inla, </VERS>
            <VERS vnumber="3"> kikhopna bukkongah Israel mihonte khempeuh khawm in,” a ci hi.
            </VERS>
            <VERS vnumber="4"> Topa in amah a thupiak bangin Moses in hih a, kikhopna bukkongah mihonte kikhawm hi. </VERS>
            <VERS vnumber="5"> Moses in mihonte kiangah, “Tu-a ka hih dingte pen Topa in hih dingin a thupiak ahi hi,” a ci hi.
            </VERS>
            <VERS vnumber="6"> Tua ciangin Moses in Aaron le a tapate paipihin tui tawh amaute a sil hi. </VERS>
            <VERS vnumber="7"> Amah in a puantungsilh amah silhsak a, a kawnggak tawh gakin, a puantualpi silhsak a, a siampi puan silhsakin, siampi puan’ khau, hoihtakin a kigan tawh gak a, tua tawh ama tungah a khih hi. </VERS>
            <VERS vnumber="8"> Amah in ama tungah a awmdal bulhin, a awmdal sungah Urim le Thummim a koih hi. </VERS>
            <VERS vnumber="9"> Amah in Aaron’ lu tungah a dialpi khimsakin, a dialpi tung a mai lamah, Topa in Moses a thupiak bangin amah in kham peek, a siangtho kumpi lukhu a khusak hi.
            </VERS>
            <VERS vnumber="10"> Tua ciangin Moses in nilh sathau la-in, biakbuk le a sunga om khempeuh nuhin tuate a ap hi. </VERS>
            <VERS vnumber="11"> Amah in biakna tau tungah tuate kimkhat sagihvei thehin, biakna tau le a nazat khempeuh le kuang le a ngaknate, ap dingin sathau a nuh hi. </VERS>
            <VERS vnumber="12"> Amah in nilh sathau kimkhat Aaron’ tungah sung a, ap dingin amah a sathau a nilh hi. </VERS>
            <VERS vnumber="13"> Topa in Moses a thupiak bangin, Moses in Aaron’ tapate paipih a, puantungsilhte silhsakin, kawnggak tawh amaute gak a, amau’ lu tungah lukhute a khih hi.
            </VERS>
            <VERS vnumber="14"> Tua ciangin amah in khialhna hanga biakna bawngtal paipih a, Aaron le a tapate in tua bawngtal lu tungah amau’ khut nga uh hi. </VERS>
            <VERS vnumber="15"> Kilemna bawl nadingin Moses in a bawngtal go a, a si la-in a kiima biakna tau kite a khutme tawh nuhin, biakna tau siangthosak a, biakna tau bulah a site sung khia-in a ap hi. </VERS>
            <VERS vnumber="16"> A sungkuate tunga om a thau khempeuh le a sintuamte le a kal nihte a thau tawh la-in, biakna tau tungah tuate a hal hi. </VERS>
            <VERS vnumber="17"> Ahih hangin, Topa in Moses a thupiak bangin a omlai a vun, a sa le a ek, amah in giahphual pualamah mei tawh a hal hi.
            </VERS>
            <VERS vnumber="18"> Tua ciangin Moses in meihal biakna tuutal pia a, Aaron le a tapate in tuutal lu tungah amau’ khut nga uh hi. </VERS>
            <VERS vnumber="19"> Moses in tua tuutal go-in, biakna tau tung kimkotah a si theh hi. </VERS>
            <VERS vnumber="20"> Tuutal a kisemnen ciangin, Moses in a lu le a ki-atnente le a thau a hal hi. </VERS>
            <VERS vnumber="21"> Topa in Moses a thupiak bangin, a sungkuate le a khete tui tawh a kisawp khit ciangin, Topa’ tungah mei tawh kihal biakna a gim namtui, meihal biakna-in Moses in biakna tau tungah tuutal buppi a hal hi.
            </VERS>
            <VERS vnumber="22"> Tua ciangin Moses in a tuutal dang, kipsakna tuutal pia a, Aaron leh a tapate in tuutal lu tungah amau’ khut nga uh hi. </VERS>
            <VERS vnumber="23"> Moses in tuutal go a, a si tawmkhat la-in Aaron’ taklam bilteep leh a taklam khutpi le a taklam khepi nuh hi. </VERS>
            <VERS vnumber="24"> Aaron’ tapate hong kipaipih a, Moses in amau’ taklam bilteepte le amau’ taklam khutpite le amau’ taklam khepite a si tawmkhat nuh a, a si a val laite, biakna tau tung kimkotah a theh hi. </VERS>
            <VERS vnumber="25"> Tua ciangin amah in a thau, a mei thau le a sungkuate tunga om a thau khempeuh le a sintuamte, a kal nihte le a thau le a taklam phei a la hi. </VERS>
            <VERS vnumber="26"> Topa’ mai-ah a om silngo sawh loh anlum lawh sung panin amah in silngo sawh loh moh khat le sathau sawh anlum moh khat le mohpheng khat la-in, a thau tung le a taklam phei tungah tuate a koih hi. </VERS>
            <VERS vnumber="27"> Amah in hihte khempeuh, Aaron le a tapate’ khut sungah koih a, amaute in vei-a biakna-in Topa’ mai-ah tuate a vei uh hi. </VERS>
            <VERS vnumber="28"> Tua ciangin Moses in amaute’ khut sung panin tuate la-in, Topa’ tungah meihal biakpiakna, a gim namtui, kipsakna biakna-in biakna tau tungah meihal biakna tawh tuate a hal khawm hi. </VERS>
            <VERS vnumber="29"> Moses in a iik la-in vei-a biakna-in Topa’ mai-ah a vei hi. Topa in Moses a thupiak bangin tua pen kipsakna tuutal panin Moses’ tanh ahi hi.
            </VERS>
            <VERS vnumber="30"> Tua ciangin Moses in nilh sathau kimkhat le biakna tau tunga om a si la-in, Aaron le ama tapate le amau’ puante tungah a theh hi. Tua ahih ciangin Moses in Aaron le ama tapate, a puante uh tawh a apkhawm hi.
            </VERS>
            <VERS vnumber="31"> Moses in Aaron le a tapate kiangah, “Keimah in thu hong pia-in, ‘Aaron le a tapate in ne ding uh hi,’ ka cih mah bangin, kikhopna buk kongah a sa huan unla, tua lai munah tua sa le kipsakna biakna lawh sungah a om anlum ne unla, </VERS>
            <VERS vnumber="32"> a sa le anlum na khamvalte uh mei tawh na hal ding uh hi. </VERS>
            <VERS vnumber="33"> Note hong kikipsak nading hun ni sagih sung hi ding ahih manin, note hong kikipsakna hun a cin mateng, kikhopna bukkong pua-ah ni sagih sung na pai khia kei ding uh hi. </VERS>
            <VERS vnumber="34"> Tuni-a kibawl bangin, note adingin kilemna bawl ding, Topa in thu hong pia khin hi. </VERS>
            <VERS vnumber="35"> Kikhopna bukkongah ni sagih sung sun le zan na om ding uh a, Topa’ hong sawlte na hih ding uh hi. Tua hikeileh note na si ding uh hi. Bang hang hiam cih leh tua bang dingin keima tungah thu hong kipia hi,” a ci hi. </VERS>
            <VERS vnumber="36"> Tua ahih ciangin Aaron le a tapate in zong, Topa in Moses’ tungtawnin a thupiakte khempeuh a hih uh hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> A ni giat ni-in Moses in Aaron le a tapate le Israel upate a sam hi. </VERS>
            <VERS vnumber="2"> Amah in Aaron’ kiangah, “Khialhna hanga biak nadingin bawng pano khat le meihal biak nadingin tuutal khat, a nih tuakin a sitbaang lo, la inla, Topa’ mai-ah tuate pia in. </VERS>
            <VERS vnumber="3"> Israel mite kiangah, ‘Khialhna hanga biak nadingin keel a pa khat le meihal biak nadingin bawngno khat le tuuno khat, a nih tuakin kum khat pha-in a sitbaang lo, </VERS>
            <VERS vnumber="4"> le thunuama biakna-in Topa’ mai-ah piak dingin bawngtal khat le tuutal khat le sathau tawh a kibawl an tawh biakna la un. Bang hang hiam cih leh tuni-in note tungah Topa hong kilang ding hi,’ ci in,” a ci hi.
            </VERS>
            <VERS vnumber="5"> Amaute in zong kikhopna buk mai-ah Moses’ thupiak teng hong paipih uh a, mihonpite khempeuh a nai-ah hong pai-in Topa’ mai-ah ding uh hi. </VERS>
            <VERS vnumber="6"> Moses in, “Note tungah Topa’ minthanna vang hong kilat theih nadingin Topa in hih bangin thu hong pia hi,” a cih khit ciangin </VERS>
            <VERS vnumber="7"> Aaron’ kiangah, “Topa’ thupiaksa bangin biakna tau mai-ah pai-in khialhna hanga biakna le meihal biakna pia inla, nangma ading le mite adingin kilemna bawl in. Mite’ biakna paipih inla, amaute adingin kilemna bawlsak in,” a ci hi.
            </VERS>
            <VERS vnumber="8"> Tua ahih ciangin Aaron in biakna tau naihin, ama a’ mahmah ding ahi khialhna hanga biakna bawngno a go hi. </VERS>
            <VERS vnumber="9"> Aaron’ tapate in ama tungah a si pia uh a, amah in a si sungah a khutme diahin biakna tau kite nuh a, biakna tau bulah a si vallai teng a sung khia hi. </VERS>
            <VERS vnumber="10"> Ahih hangin, Topa in Moses a thupiak bangin khialhna hanga biakna panin a thau le a kalte le a sintuamte biakna tau tungah a hal hi. </VERS>
            <VERS vnumber="11"> A sa le a vunte ahihleh giahphual pualamah mei tawh a hal hi.
            </VERS>
            <VERS vnumber="12"> Tua ciangin a meihal biakna a go hi. A tapate in ama tungah a si pia uh a, amah in biakna tau tung kimkotah a theh hi. </VERS>
            <VERS vnumber="13"> Amaute in meihal biakna ama tungah a nen nenin a lutang tawh pia uh a, amah in biakna tau tungah tuate a hal hi. </VERS>
            <VERS vnumber="14"> Tua ciangin amah in a sungkuate le a khete sawp a, biakna tau tungah meihal biakna tawh tuate a halkhawm hi.
            </VERS>
            <VERS vnumber="15"> Tua ciangin a masa-a khialhna hanga biakna mah bangin amah in mite’ biakna pia-in, mite ading ahi khialhna hanga biakna keel la-in go a, khialhna hanga biak nadingin a pia hi. </VERS>
            <VERS vnumber="16"> Tua ciangin meihal biakna paipihin ngeina kip omsa bangin a pia hi. </VERS>
            <VERS vnumber="17"> Amah in zingsang a meihal biakna banah biakna paipihin, tua sung panin a khutdim la-in, biakna tau tungah a hal hi.
            </VERS>
            <VERS vnumber="18"> Moses’ thupiak bangin amah in mite adingin thunuama biakna bawngtal le tuutal zong a go hi. A tapate in ama kiangah a si paipih uh a, amah in biakna tau kimkotah theh a, </VERS>
            <VERS vnumber="19"> bawngtal le tuutal thau, a mei thau, a gilpi tuam, a kalte, a sintuamte </VERS>
            <VERS vnumber="20"> le a thau, amaute in a iikte tungah koihin, amah in biakna tau tungah a thau a hal hi. </VERS>
            <VERS vnumber="21"> Ahih hangin Aaron in a iikte le a taklam pheite, Topa’ mai-ah vei-a biakna-in a vei hi.
            </VERS>
            <VERS vnumber="22"> Tua ciangin Aaron in mite’ lamah a khutte laamto-in thupha a piak khit ciangin khialhna hanga biakna le meihal biakna le thunuama biakna a piakna panin hong paisuk hi. </VERS>
            <VERS vnumber="23"> Kikhopna buk sungah Moses le Aaron hong tum uh a, hong pusuah khiat ciangun mite thupha pia a, mi khempeuh tungah Topa’ minthanna vang hong kilang hi. </VERS>
            <VERS vnumber="24"> Topa’ mai panin mei hong piang khia-in meihal biakna le biakna tau tunga om sathau a kang hi. Mi khempeuh in a muh uh ciangin awng uh a, lei maingatin a kunsuk uh hi.</VERS>
        </CHAPTER>
        <CHAPTER cnumber="10">
            <VERS vnumber="1"> Tu-in Aaron’ tapate Nadab le Abihu in amau’ paknamtui beel tuak la-in, a sungah mei koih uh a, a tungah paknamtui koihin, Topa in amau’ tungah tua banga thu a piak ngei loh a siang lo mei, Topa’ mai-ah a pia uh hi. </VERS>
            <VERS vnumber="2"> Topa’ omna mun panin mei hong pai khia-in amaute kaang a, Topa’ mai-ah a si uh hi. </VERS>
            <VERS vnumber="3"> Tua ciangin Moses in Aaron’ kiangah, “Topa in, ‘Ka kiang nai-a a omte kiangah keimah a siangtho-in ka kilak dinga, mi khempeuh’ mai-ah keimah hong kiminthangsak ding hi,’ ci hi,” ci-in a gen hi. Aaron pau loin a om hi.
            </VERS>
            <VERS vnumber="4"> Moses in Aaron’ pa’ sanggampa Uzziel’ tapate Mishael le Elizafan samin amaute kiangah, “Hong pai unla biakbuk panin giahphual pualamah na sanggamte uh pua khia un,” a ci hi. </VERS>
            <VERS vnumber="5"> Tua ahih ciangin amaute in hong naihin, Moses’ sawl bangin giahphual pualamah amau’ puantungsilh mah uh tawh amaute a pua khia uh hi.
            </VERS>
            <VERS vnumber="6"> Tua ciangin Moses in Aaron le a tapate Eleazar le Ithamar kiangah, “Na lu uha na sam uh phiahsak kei unla, na puante uh balkek kei un. Tua bangin na hih uhleh note si-in, mihon khempeuh tungah Topa’ hehna hong tung ding hi. Ahih hangin na mipih uh, Israel mihon buppi pen, Topa’ mei in a katlup mite’ hangin dahin kap thei ding uh hi. </VERS>
            <VERS vnumber="7"> Kikhopna buk kong panin a pualamah pai khia kei un. Na pai uhleh na si ding uh hi. Bang hang hiam cih leh Topa’ nilh sathau note’ tungah om hi,” a ci hi. Moses’ gen bangin amaute a gamta uh hi.
            </VERS>
            <VERS vnumber="8"> Topa in Aaron kiangah, </VERS>
            <VERS vnumber="9"> “Nang hitaleh na tapate hitaleh kikhopna bukah na pai uh ciangin leenggahzu hitaleh khamtheih zu hitaleh ne kei un. Na nek uhleh na si ding uh hi. Tua pen na suan na khakte uh tungah khang tawntungin ngeina kip khat hi ding hi. </VERS>
            <VERS vnumber="10"> Note in a siangtho le a mawkmawk le a nin le a siang na khen ding uh hi. </VERS>
            <VERS vnumber="11"> Topa in Moses tungtawnin amaute’ tunga a gensa thukhamte khempeuh note in Israel mite a hilh ding na hi uh hi,” a ci hi.
            </VERS>
            <VERS vnumber="12"> Moses in Aaron le a omlai a tapate Eleazar le Ithamar kiangah, “Topa’ tungah meihal biakna sung panin a vallai ahi an tawh biakna la unla, tua pen a siangtho pen ahih manin silngo sawh lohin biakna tau gei-ah ne un. </VERS>
            <VERS vnumber="13"> Tua an pen Topa’ tungah meihal biaknate lak panin nang le na tapate’ kaih ding ahih manin a siangtho mun khatah na ne ding uh hi. Tua bang ding mahin kei’ tungah thu hong kipia hi. </VERS>
            <VERS vnumber="14"> Ahih hangin a kivei a iik le a kipia a pheite pen nang le na tapate le na tanute in a siangtho mun khatpeuhah ne ding uh hi. Bang hang hiam cih leh tua pen Israel mite in thunuama a biakpiakna panun nang le na tapate’ kaih dinga hong kipia ahi hi. </VERS>
            <VERS vnumber="15"> Topa in a thupiaksa bangin a kipia a phei le a kivei a iikte ahihleh Topa’ mai-ah vei-a biakna-in vei dingin amaute in meihal biakna sathau tawh hong paipih ding uh a, tua pen nang le na tapate in a tawntungin na kaih ding uh ahi hi,” a ci hi.
            </VERS>
            <VERS vnumber="16"> Tu-in Moses in khialhna hanga biakna keel tawh kisai thu limtakin kan a, na kihal khin mawk hi. Aaron’ tapa a omlai Eleazar le Ithamar-te’ tungah amah heh a, </VERS>
            <VERS vnumber="17"> “Note in mihonte adingin Topa’ mai-ah kilemna bawlin, amau’ mawhna a kilakkhiat theih nadingin note’ tungah hong kipiasa a siangtho sa pen khialhna hanga biakna hi napi, bang hangin a siangtho mun khatah ne lo na hi uh hiam? </VERS>
            <VERS vnumber="18"> En un, biakbuk sungah a sisan kipaipih lo hi. Ka thupiaksa bangin note in biakbuk sungah na nek dingun a kilawm ahi hi,” a ci hi.
            </VERS>
            <VERS vnumber="19"> Tua ciangin Aaron in Moses kiangah, “En in, tuni-in amaute in Topa’ mai-ah amau’ khialhna hanga biakna le amau’ meihal biakna pia khinzo uh hi. Tua bang hinapi hih bang thute kei’ tungah hong tung veve hi. Khialhna hanga biakna tuni-in a ne hi leng, Topa’ muhna-ah sanhuai ding ka hi hiam?” a ci hi. </VERS>
            <VERS vnumber="20"> Moses in tua thu a zak ciangin a lungkim hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> Topa in Moses le Aaron tungah, </VERS>
            <VERS vnumber="2"> “Israel mite kiangah hih bangin gen un: Hihte pen leitunga om ganhing khempeuh lak panin na nek theih ding uh a nungta ganhing ahi hi. </VERS>
            <VERS vnumber="3"> Ganhingte lak panin a khecin a ka, eknel a hai peuhmah na ne thei ding uh hi. </VERS>
            <VERS vnumber="4"> Ahi zongin eknel haite lak pan hitaleh khecin-kate lak pan hitaleh, note in na nek theih loh dingte uh: Kalaoh in eknel a hai hangin a khecin ka lo ahih ciangin note adingin a nin ahi hi. </VERS>
            <VERS vnumber="5"> Sakikh ganhing in eknel a hai hangin a khecin ka lo ahih ciangin note adingin a nin ahi hi. </VERS>
            <VERS vnumber="6"> Bilpi in eknel a hai hangin a khecin ka lo ahih ciangin note adingin a nin ahi hi. </VERS>
            <VERS vnumber="7"> Vok pen khecin ka ahih hangin eknel hai lo ahih ciangin note adingin a nin ahi hi. </VERS>
            <VERS vnumber="8"> Note in tuate’ sa na ne kei ding uh a, a sisate zong na lawng kei ding uh hi. Tuate pen note adingin a nin ahi hi.
            </VERS>
            <VERS vnumber="9"> “Tui sunga omte sung panin nek theih dingte: Tuipi sung hitaleh gun sung hitaleh tui sungah a om phe le lip a neite peuhmah na ne thei ding uh hi. </VERS>
            <VERS vnumber="10"> Ahih hangin tuipi sung, gun sunga om phe le lip a nei lo, tui sunga a hontat ganhingte le tui sunga a nungta ganhingte pen note adingin a kihhuai ahi hi. </VERS>
            <VERS vnumber="11"> Tuate pen note adingin a kihhuai hi ding hi. Note in tuate’ sa na ne kei ding uh a, a sisate zong na kih ding uh hi. </VERS>
            <VERS vnumber="12"> Tui sunga a omte sung panin phe le lip a nei lo peuhmah note adingin a kihhuai ahi hi.
            </VERS>
            <VERS vnumber="13"> “Vasate lak panin note in na kih ding uh, a kine lo ding, a kihhuaite: Muvanlai, mupi, luimu, </VERS>
            <VERS vnumber="14"> mumeika, musan nam khempeuh, </VERS>
            <VERS vnumber="15"> va-ak nam khempeuh, </VERS>
            <VERS vnumber="16"> vasa-kalaoh, pengpelep, vatawt, musi nam khempeuh, </VERS>
            <VERS vnumber="17"> keising, tuimu, gun vakang, </VERS>
            <VERS vnumber="18"> gam vatawt, tui vatawt, musane, </VERS>
            <VERS vnumber="19"> gun vapi, gun vazonei nam khempeuh, huihtun le bak ahi hi.
            </VERS>
            <VERS vnumber="20"> “Khe li tawh a pai, kha a nei ganhing khempeuhte, note adingin a kihhuai ahi hi. </VERS>
            <VERS vnumber="21"> Ahi zongin khe li tawh a pai, kha a nei ganhingte khempeuh lak panin leitungah a tuan nadingun a khepek uh tawh kizom ngaltak tawn a neite na ne thei ding uh hi. </VERS>
            <VERS vnumber="22"> Tuate lak panin na nek theih dingte uh: Kauphe kitom nam khempeuh, kauphe zol nam khempeuh, khuangbai nam khempeuh le kauphe kisau nam khempeuh ahi hi. </VERS>
            <VERS vnumber="23"> Ahih hangin khe li nei-in kha a nei ganhing dangte khempeuh note adingin a kihhuai ahi hi.
            </VERS>
            <VERS vnumber="24"> “Hihte tawh note a nin na suak ding uh hi. A sisa a lawng peuhmahte a nitak mateng a nin hi dinga, </VERS>
            <VERS vnumber="25"> a sisa themkhat a pua peuhmah in a puan sawpin, a nitak mateng a nin hi ding hi. </VERS>
            <VERS vnumber="26"> A khecin a ka ahih hangin eknel a hai lo ganhing peuhmah note adingin a nin ahi hi. Tuate a lawng peuhmah a nin hi ding hi. </VERS>
            <VERS vnumber="27"> Khe li tawh a pai ganhingte khempeuh lak panin amau’ khebom tawh a paite khempeuh note adingin a nin ahi hi. Tuate a sisa a lawngkha peuhmahte a nitak dong a nin hi dinga, </VERS>
            <VERS vnumber="28"> a sisa a puapa in a puan sawpin, a nitak mateng a nin hi ding hi. Tuate note adingin a nin ahi hi.
            </VERS>
            <VERS vnumber="29"> “Leitungah a vak kawikawi, a pai thei ganhingte lak panin note adingin a ninte: Savokphual, zusa, innhikpi nam khempeuh, </VERS>
            <VERS vnumber="30"> tawlbawkpi, tang, tangteuh le sehnel gam thankik ahi hi. </VERS>
            <VERS vnumber="31"> A hontat ganhing khempeuhte lak panin hihte pen note adingin a nin ahi hi. Tuate a sisa a lawng peuhmah a nitak mateng a nin hi ding hi. </VERS>
            <VERS vnumber="32"> Tuate a sisa khat peuhpeuh a tukna nate, sing nazat, puan, savun, ippi le na khat peuhpeuhin a kizang beel khat peuhpeuh hitaleh a nin hi ding hi. Tuate pen tui sungah kidiah dinga, a nitak mateng a nin hi ding hi. Tua khit ciangin a siang hi ding hi. </VERS>
            <VERS vnumber="33"> Tuate khat peuhpeuh leibeel khat peuhpeuh sungah a kiat leh, tua sunga om khempeuh a nin hi dinga, note in tua beel na sukham ding uh hi. </VERS>
            <VERS vnumber="34"> Tua leibeel sungah a om a kine thei ding an tungah tua bang tui a tuk leh a nin hi ding hi. Tua bang beel sunga om dawn theih ding peuhmah a nin hi ding hi. </VERS>
            <VERS vnumber="35"> Tua bang a sisa themkhat a tukna peuhmah a nin hi ding hi. Meibung hitaleh beelpei hitaleh kisuzan ding hi. Tuate a nin hi a, note adingin a kihhuai ahi hi. </VERS>
            <VERS vnumber="36"> Ahi zongin tuinak le tuibeem ahihleh a siang hi dinga, ahih hangin a sisate a lawng peuhmah a nin hi ding hi. </VERS>
            <VERS vnumber="37"> A kivawh ding khaici tungah tua a sisate themkhat a tuk leh, tua khaici a siang hi ding hi. </VERS>
            <VERS vnumber="38"> Ahih hangin khaici tui kidiah a, tua a sisate themkhat tua khaici tungah a tuk leh, note adingin tua khaici a nin ahi hi.
            </VERS>
            <VERS vnumber="39"> “Note’ nek theih ding ganhing khat peuhpeuh a sih leh a sisa a lawng pa pen a nitak mateng a nin hi dinga, </VERS>
            <VERS vnumber="40"> a sisa a ne pa in ama puante sawpin a nitak mateng a nin hi ding hi. A sisa a puapa in zong ama puante sawpin a nitak mateng a nin hi ding hi.
            </VERS>
            <VERS vnumber="41"> “Leitungah a hontat ganhing peuhmah a kihhuai hi a, tuate kine lo ding hi. </VERS>
            <VERS vnumber="42"> A awmtal peuhmah le khe li-a a pai peuhmah, ahih kei leh khe tampi a nei, leitungah a pai a hontat ganhing khempeuh, note in na ne kei ding uh hi. Bang hang hiam cih leh tuate pen a kihhuai ahi hi. </VERS>
            <VERS vnumber="43"> A hontat ganhing khat peuhpeuh tawh nomau mah a kihhuai-in na kibawltawm kei ding uh a, tuate tawh nomau na kininsak tawm kei ding uh hi. Na kinitsak tawm uhleh a nin na suak ding uh hi. </VERS>
            <VERS vnumber="44"> Kei pen Topa na Pasian uh ka hi hi. Tua ahih ciangin note ki-ap unla, kei siangtho ka hih manin note zong siangtho un. Leitungah a bokvak a hontat ganhing khat peuhpeuh tawh note na kininsak tawm kei ding uh hi. </VERS>
            <VERS vnumber="45"> Bang hang hiam cih leh note’ Pasian ahi dingin Egypt gam panin note a hong pai khiatpih pa pen keimah Topa ka hi hi. Tua ahih ciangin kei siangtho ka hih manin note na siangtho ding uh hi,” a ci hi.
            </VERS>
            <VERS vnumber="46-47"> Hih pen a nin le a siang, a nungta ganhing nek theih ding le nek theih loh ding khen nadingin ganhing le vasa, tui sunga a pai a nungta ganhing khempeuh le leitungah a hontat ganhing khempeuh tawh kisai-in ngeina ahi hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite tungah hih bangin gen in: Nupi khat gai-in ta pasal a neih leh ni sagih sung tua nu a nin hi dinga, a nin neih huna mah bangin amah a nin hi ding hi. </VERS>
            <VERS vnumber="3"> A ni giat ni-in a naungek vun dawn ki-at ding hi. </VERS>
            <VERS vnumber="4"> Tua ciangin nupi in ama si luanna hangin a sian nadingin ni sawmthum le ni thum sung omlai ding hi. Amah in kisiansuahna ni a cin mateng a siangtho na khat peuhpeuh lawng loin, biakbuk sungah zong tum lo ding hi.
            </VERS>
            <VERS vnumber="5"> “Ahih hangin amah in ta numei a neih leh, ama nin neih huna mah bangin nipikal nih sung a nin hi ding hi. Ama si luanna hangin a sian nadingin ni sawmguk le ni guk sung omlai ding hi.
            </VERS>
            <VERS vnumber="6"> “Amah a kisiansuahna hun a cin ciangin tapa ading hitaleh tanu ading hitaleh, amah in kikhopna bukkong a siampipa kiangah meihal biak nadingin kum khat a pha tuuno khat le khialhna hanga biak nadingin kawl vakhuno khat ahi a, vakhu khat ahi zongin pia dinga, </VERS>
            <VERS vnumber="7"> siampipa in Topa’ mai-ah pia-in, ama ading kilemna bawlsak ding hi. Tua ciangin ama si luanna panin tua nu a siang hi ding hi. Hih pen ta pasal hitaleh ta numei hitaleh a nei nu adingin ngeina ahi hi.
            </VERS>
            <VERS vnumber="8"> “Tua nu in tuuno a piak zawh kei leh vakhu nih ahi a, kawl vakhuno nih ahi zongin paipih dinga, khat pen meihal biak nading, adang khat pen khialhna hanga biak nading ahi hi. Siampipa in ama adingin kilemna bawlsak dinga, tua nu a siang hi ding hi,” a ci hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Topa in Moses le Aaron kiangah, </VERS>
            <VERS vnumber="2"> “Mi khat in ama pumpi vun tungah a bawk ahi a, meima ahi a, a mel tuampian ahi zongin a neih a, tua pen ama pumpi vun tungah phaknatna a suah leh, tua pa pen siampipa kiang ahi a, ama tapa siampi khat peuhpeuh kiangah ahi zongin kipaipih ding hi. </VERS>
            <VERS vnumber="3"> Siampipa in ama pumpi vun tunga natna mun vel ding hi. A natna munah a om a multe kangin ama vun sangin a natna thuktum zaw-in a kimuh leh, tua pen phaknatna hi a, siampipa in a vel khit ciangin amah a nin hi, ci-in gen ding hi. </VERS>
            <VERS vnumber="4"> Ahih hangin ama pumpi vun sungah a natna mun kang napi-in, a vun sangin a thuk lo zaw bangin omin, tua sungah a multe kang loin a om leh, siampipa in ni sagih sung cina pa khumcip ding hi. </VERS>
            <VERS vnumber="5"> Siampipa in a ni sagih ni-in amah vel dinga, a natna noptuamin, a natna in a vun sung lawh lo hi ci-in a muh leh, siampipa in ni sagih sung mah khumcip lai ding hi. </VERS>
            <VERS vnumber="6"> Siampipa in a ni sagih ni-in amah velkik dinga, a natna mun mualin, a vun sung a lawh kei leh, siang hi, ci-in siampipa in gen ding hi. Tua pen meima mawkmawk hi lel a, amah in a puante sawpin a siang hi ding hi. </VERS>
            <VERS vnumber="7"> Ahih hangin amah a sian nadingin siampipa kiangah a kilah khit ciangin a meima in a vun sung a lawh leh siampipa mai-ah kilakkik ding hi. </VERS>
            <VERS vnumber="8"> Siampipa in vel dinga, a meima in a vun sung a lawh leh phaknatna hi a, siampipa in amah a nin hi, ci-in gen ding hi.
            </VERS>
            <VERS vnumber="9"> “Mi khat in meima a neih ciangin siampipa kiangah kipaipih ding hi. </VERS>
            <VERS vnumber="10"> Siampipa in vel dinga, a vun sungah a bawk kang omin, tua in a multe kangsakin a bawk sungah ma thak a om leh, </VERS>
            <VERS vnumber="11"> tua pen ama pumpi vun sungah a om luisa phaknatna hi a, siampipa in amah a nin hi, ci-in gen ding hi. Amah a nin ahih manin khumcip lo ding hi. </VERS>
            <VERS vnumber="12"> Siampipa’ muh theihna ciangah tua natna in a vun phukhamin, tua natna a veipa’ vun khempeuh a lutang panin a khe dongin a lawh khit leh, </VERS>
            <VERS vnumber="13"> siampipa in vel dinga, a natna in a pumpi khempeuh a lawh khit leh siampipa in tua natna tawh kisai-in amah siang hi, ci-in gen ding hi. A pumpi-in kang khin ahih manin amah a siang ahi hi. </VERS>
            <VERS vnumber="14"> Ahih hangin ama tungah ma thak a kilat ciangin amah a nin hi ding hi. </VERS>
            <VERS vnumber="15"> Siampipa in a ma thak velin, amah a nin hi, ci-in gen ding hi. Bang hang hiam cih leh a ma thak pen phaknatna ahih manin a nin ahi hi. </VERS>
            <VERS vnumber="16"> Ahih hangin a ma thak pen kikheel kikin a kang a suah leh, siampipa kiangah pai dinga, </VERS>
            <VERS vnumber="17"> siampipa in amah velin a natna pen a kang a suah leh, siampipa in natna a veipa siang hi, ci-in gen dinga, amah a siang hi ding hi.
            </VERS>
            <VERS vnumber="18"> “Mi khatpeuh’ pumpi vun sungah a damsa meimatum khat om a, </VERS>
            <VERS vnumber="19"> a meimatum munah a bawk kang ahi a, a san kang mun ahi zongin a om leh, siampipa kiangah kilak ding hi. </VERS>
            <VERS vnumber="20"> Siampipa in vel dinga, tua pen a vun sangin thuk zaw-in a multe a kang a suah leh, siampipa in amah nin hi, ci-in gen ding hi. Tua pen phaknatna hi a, meimatum sung tawnin hong phu khia ahi hi. </VERS>
            <VERS vnumber="21"> Ahih hangin siampipa in velin, tua tunga a multe kang loin a vun sangin a thuk zawk kei a, mualin a om leh, siampipa in ni sagih sung khumcip ding hi. </VERS>
            <VERS vnumber="22"> Tua in a vun sung a lawh leh phaknatna hi a, siampipa in amah nin hi, ci-in gen ding hi. </VERS>
            <VERS vnumber="23"> Ahih hangin a natna mun pen mun khat bekah omin a kilawh kei leh meimatum pawn hi a, siampipa in amah a siang hi, ci-in gen ding hi.
            </VERS>
            <VERS vnumber="24"> “Tua ahih kei leh, pumpi in a vun tungah mei kaangma khat nei-in tua mei kaangma a thak mun pen a san kang ahi a, a kang ahi zongin hong suah leh, </VERS>
            <VERS vnumber="25"> siampipa in vel ding hi. Tua mun a om a multe kangin a vun sangin a natna a thuk zawk leh, tua pen phaknatna ahi hi. Tua pen mei kaangma tawnin hong phu khia hi a, phaknatna ahih manin siampipa in amah a nin hi, ci-in gen ding hi. </VERS>
            <VERS vnumber="26"> Ahih hangin siampipa in velin, tua mun a multe kang loin a vun sangin a thuk zawk kei a, mualin a om leh, siampipa in ni sagih sung khumcip ding hi. </VERS>
            <VERS vnumber="27"> Siampipa in a ni sagih ni-in amah vel ding hi. Tua in a vun sung a lawh leh phaknatna hi a, siampipa in amah nin hi, ci-in gen ding hi. </VERS>
            <VERS vnumber="28"> Ahih hangin a natna mun pen mun khat bekah omin a vun sung lawh loin mualin a om leh, tua pen mei kaangma pan a bawk hi a, mei kaangma pawn ahih manin siampipa in amah siang hi, ci-in gen ding hi.
            </VERS>
            <VERS vnumber="29"> “Numei ahi a, pasal ahi zongin a lutang tung ahih kei leh a kha-ah meima khatpeuh a neih ciangin, </VERS>
            <VERS vnumber="30"> siampipa in tua natna vel ding hi. Tua natna pen a vun sangin thuk zaw-in a kimuh a, a sunga a multe eng-in a mal a neu leh, siampipa in amah a nin hi, ci-in gen ding hi. Tua pen cithak ahi, lu-phak ahih kei leh kha-phak natna ahi hi. </VERS>
            <VERS vnumber="31"> Siampipa in cithak natna velin, a vun sangin thuk zaw lo bangin kimu-in tua sungah mul vom a om kei leh, siampipa in ni sagih sung cithak natna tawh tua pa khumcip dinga, </VERS>
            <VERS vnumber="32"> a ni sagih ni-in siampipa in a natna vel ding hi. A cithak kilawh loin, a sungah mul eng om loin, a cithak pen a vun sangin thuk zaw loin a kimuh leh, </VERS>
            <VERS vnumber="33"> amah le amah a mul kikiat dinga, ahih hangin a cithak san kiat lo ding hi. Siampipa in adang ni sagih sung mah cithak natna tawh tua pa khum ding hi. </VERS>
            <VERS vnumber="34"> A ni sagih ni-in siampipa in a cithak vel dinga, a cithak in a vun sung lawh loin, a vun sangin a thuk lo zaw-in a kimuh leh, siampipa in amah a siang hi, ci-in gen ding hi. Amah in ama puante sawp dinga, a siang hi ding hi. </VERS>
            <VERS vnumber="35"> Ahih hangin amah a kisiansak khit ciangin a cithak in a vun sung a lawh leh, </VERS>
            <VERS vnumber="36"> siampipa in vel dinga, a cithak in a vun sung a lawh takpi leh, siampipa in mul eng a zon ding kisam lo hi; amah a nin ahi hi. </VERS>
            <VERS vnumber="37"> Ahih hangin ama mitah, cithak noptuam zo hi, ci-in mu a, a sungah mul vom po-in a cithak a dam leh, amah a siang hi a, siampipa in amah a siang hi, ci-in gen ding hi.
            </VERS>
            <VERS vnumber="38"> “Numei ahi a, pasal ahi zongin, a pumpi vun tungah a mel tuampian a kang mun a neih leh, </VERS>
            <VERS vnumber="39"> siampipa in vel dinga, a pumpi vun tunga om a tuampian munte pen a kang milmial ahihleh, tua pen vun a phukham meima hi a, amah a siang hi ding hi.
            </VERS>
            <VERS vnumber="40"> “Mi khat a sam pulh a, a lu a tol hangin amah a siang ahi hi. </VERS>
            <VERS vnumber="41"> Mi khat a taltang le a paang panin a sam le a mul a pulh leh, amah a talkolh hi lel a, amah a siang ahi hi. </VERS>
            <VERS vnumber="42"> Ahih hangin a lutol tung hitaleh a talkolh tung hitaleh a san kang meima a om leh, tua pen a lutol tung ahih kei leh a talkolh tunga a suak khia phaknatna ahi hi. </VERS>
            <VERS vnumber="43"> Tua ciangin siampipa in amah vel dinga, a bawk natna pen a lutol tung hitaleh a talkolh tung hitaleh a pumpi vun tunga phak om tawh kibangin a san kang ahihleh, </VERS>
            <VERS vnumber="44"> amah pen miphak hi a, a nin ahih manin siampipa in amah a nin hi, ci-in a gen kul hi; a lutang tungah ama natna a om ahi hi.
            </VERS>
            <VERS vnumber="45"> “Tua natna a nei mi phakpa in puankekte silhin a sam phiahsak dinga, amah in a muk humin, ‘Nin, nin!,’ ci-in kiko ding hi. </VERS>
            <VERS vnumber="46"> Amah in a natna a neih laiteng a nin hi ding hi. Amah a nin ahih manin giahphual pualam mun khatah amah guak teeng ding hi.
            </VERS>
            <VERS vnumber="47"> “Samul puan hitaleh saihadial puan hitaleh, puan khat peuhpeuh tungah phaknatna a om ciang, </VERS>
            <VERS vnumber="48"> tua saihadial puan, samul puante, a tung le a pheite’ tung hitaleh, savun le savun tawh a kibawl na khat peuhpeuh tungah a om ciangin, </VERS>
            <VERS vnumber="49"> tua natna pen a hing melin ahi a, a san melin ahi zongin puan tungah a kilat ciang, puan a tunga phei tung hitaleh savun le savun tawh a kibawl na khat peuhpeuh tungah a om ciangin, tua pen phaknatna hi a, siampipa kiangah kilak ding hi. </VERS>
            <VERS vnumber="50"> Siampipa in a natna vel dinga, tua natna a banna na pen ni sagih sung koihcip ding hi. </VERS>
            <VERS vnumber="51"> Tua ciangin amah in a ni sagih ni-in a natna velkik ding hi. A natna pen puan tungah kizelin, puan a tunga phei-ah hitaleh, savun le savun a kizatna na khat peuhpeuh tungah a om leh, tua natna pen a lauhuai phaknatna hi a, a nin ahi hi. </VERS>
            <VERS vnumber="52"> Amah in a puan hal ding hi. Tua natna pen puan a tunga phei-ah hitaleh, samul puan saihadial puan hitaleh savun tawh a kibawl na khat peuhpeuh tungah a om leh hal ding hi. Bang hang hiam cih leh tua pen a lauhuai phaknatna ahih manin mei sungah kihal ding hi.
            </VERS>
            <VERS vnumber="53"> “Siampipa in velin, a natna pen puan tung, a tunga phei-ah hitaleh, savun tawh a kibawl na khat peuhpeuh tungah a kizelh kei leh, </VERS>
            <VERS vnumber="54"> siampipa in tua natna a banna pen amaute in a sawp ding uh thu pia dinga, amah in adang ni sagih sung mah tua na koihcip ding hi. </VERS>
            <VERS vnumber="55"> Siampipa in tua natna a banna pen a kisawp khit ciangin vel ding hi. Tua natna a banna mun a mel a kikheel kei leh, a natna a kizelh loh hangin tua pen a nin mah ahi hi. Tua natna pen a sunglamah ahi a, a pualamah ahi zongin a baan leh mei sungah tua puan na hal ding uh hi. </VERS>
            <VERS vnumber="56"> Ahih hangin siampipa in vel a, a kisawp khit ciangin a meima a mualh leh, amah in a puan tung pan hitaleh savun tung pan hitaleh a puan a tunga phei tung pan hitaleh natna a banna mun bal khia ding hi. </VERS>
            <VERS vnumber="57"> Tua ciangin a puan tung hitaleh puan a tunga phei tungah hitaleh savun tawh a kibawl na khat peuhpeuh tungah a kilatkik leh, tua natna a kizel ahih manin natna a banna pen mei tawh na hal ding uh hi. </VERS>
            <VERS vnumber="58"> Ahih hangin a puan hitaleh puan a tunga phei hitaleh savun tawh a kibawl na khat peuhpeuh a kisawp khit ciangin tua natna a pai khiatna na pen, a nih veina kisawp kikin a siang hi ding hi,” a ci hi.
            </VERS>
            <VERS vnumber="59"> Hih pen samul puan hitaleh saihadial puan hitaleh puan a tung hitaleh a phei hitaleh, savun tawh a kibawl na khat peuhpeuh tungah a om phaknatna tawh kisai-in siang hiam, nin hiam, ci-in khen nading ahi hi.</VERS>
        </CHAPTER>
        <CHAPTER cnumber="14">
            <VERS vnumber="1"> Topa in Moses kiangah, </VERS>
            <VERS vnumber="2"> “Hih pen amah a kisiansak ni-in mi phakpa’ zuih ding ngeina hi ding hi. Siampipa kiangah amah kipaipih dinga, </VERS>
            <VERS vnumber="3"> giahphual pualamah siampipa pai khia-in vel ding hi. Tua ciangin a phaknatna pen a phakpa’ tung pan a dam leh, </VERS>
            <VERS vnumber="4"> a kisiangsak ding mipa adingin a hing vasa siang nih le taamtak sing le a ausan puan le puknah a la dingin siampipa in amaute sawl ding hi. </VERS>
            <VERS vnumber="5"> Amaute in leibeel khat sunga kikoih tuiluang tungah a vasa khat a gawh ding uh siampipa in thu pia ding hi. </VERS>
            <VERS vnumber="6"> Amah in a hing lai vasa pen taamtak sing le a ausan puan le puknah tawh la khawmin, tuate le a hing lai vasa pen tuiluang tunga kithat vasa’ si sungah diah ding hi. </VERS>
            <VERS vnumber="7"> Amah in phaknatna panin a kisiangsak ding pa’ tungah sagihvei theh dinga, tua ciangin amah siang hi, ci-in gen dinga, a hing vasa pen gamlakah khah ding hi. </VERS>
            <VERS vnumber="8"> A kisiangsak ding mipa in a puante sawpin, a mul khempeuh metkhia-in, tui sungah a mahmah kisilin, amah a siang hi ding hi. Tua khit ciangin amah giahphual ah hong ciah dinga, ahih hangin ama puanbuk pualamah ni sagih sung om ding hi. </VERS>
            <VERS vnumber="9"> A ni sagih ni-in amah in a sam, a khamul le a mitkhu mul le a pum tungah a om a mul khempeuh met khia ding hi. Tua ciangin amah in a puante sawpin, tui sungah a pumpi silin, amah a siang hi ding hi.
            </VERS>
            <VERS vnumber="10"> “A ni giat ni-in amah in a sitbaang lo tuuno a pa nih le a sitbaang lo kum khat a pha tuuno a nu khat le an tawh biakna ahi sathau tawh annel lawh thum le sathau biingta khat la ding hi. </VERS>
            <VERS vnumber="11"> Amah a siangsak ding siampipa in a kisiangsak ding mipa le hih nate, kikhopna bukkong a Topa’ mai-ah paipih ding hi. </VERS>
            <VERS vnumber="12"> Siampipa in tuuno a pa khat la-in sathau biingta khat tawh mawhna hanga biakna-in pia-in, vei-a biakna-in Topa’ mai-ah tuate vei ding hi. </VERS>
            <VERS vnumber="13"> Amaute in khialhna hanga biakna le meihal biakna, siangtho mun sunga a gawhna mun uhah amah in tuuno go ding hi. Bang hang hiam cih leh mawhna hanga biakna pen khialhna hanga biakna mah bangin siampipa a’ hi a, tua pen a siangtho pen ahi hi. </VERS>
            <VERS vnumber="14"> Siampipa in mawhna hanga biakna si tawmkhat la-in, tua si pen a kisiangthosak ding mipa’ taklam bilteep, a taklam khutpi le a taklam khepi nuh ding hi. </VERS>
            <VERS vnumber="15"> Tua ciangin sathau biingta panin kimkhat la-in a mahmah’ veilam khut sungah sungin, </VERS>
            <VERS vnumber="16"> a veilam khutsunga om sathau sungah a taklam khutme diahin, a khutme tawh a sathau kimkhatte Topa’ mai-ah sagihvei theh ding hi. </VERS>
            <VERS vnumber="17"> Ama khut sungah a omlai sathau kimkhatte pen siampipa in a kisiangthosak ding mipa’ taklam bilteep, a taklam khutpi le a taklam khepi nuhin, mawhna hanga biakna si tungah koih ding hi. </VERS>
            <VERS vnumber="18"> Siampipa in a khutsunga sathau omlai teng a kisiangthosak ding mipa’ lu nilh ding hi. Tua ciangin siampipa in ama adingin Topa’ mai-ah kilemna bawlsak ding hi.
            </VERS>
            <VERS vnumber="19"> “A nitna panin a kisiangthosak ding mipa ading kilemna bawl nadingin siampipa in a khialhna hanga biakna pia ding hi. Tua khit ciangin amah in meihal biakna go dinga, </VERS>
            <VERS vnumber="20"> meihal biakna le an tawh biaknate, biakna tau tungah pia ding hi. Tua bangin siampipa in ama adingin kilemna bawlsak dinga, amah a siang hi ding hi.
            </VERS>
            <VERS vnumber="21"> “Ahih hangin amah zawngin tuazah a piak zawh kei leh, ama ading kilemna bawl nadingin a kivei ding, mawhna hanga biakna-in tuuno a pa khat, an tawh biak nadingin sathau tawh a kibawl annel lawh khat le sathau biingta khat pia dinga, </VERS>
            <VERS vnumber="22"> vakhu nih ahi a, kawl vakhuno nih ahi zongin, a piak zawh bangbang pia ding hi. Khat pen khialhna hanga biak nading hi a, a khat pen meihal biak nading ahi hi. </VERS>
            <VERS vnumber="23"> A ni giat ni-in amah in Topa’ mai, kikhopna bukkong, siampipa kiangah ama kisianthosak nadingin tuate paipih ding hi. </VERS>
            <VERS vnumber="24"> Siampipa in mawhna hanga biakna tuuno le a sathau biingta khat la-in, vei-a biakna-in Topa’ mai-ah tuate vei ding hi. </VERS>
            <VERS vnumber="25"> Amah in mawhna hanga biakna tuuno go ding hi. Siampipa in mawhna hanga biakna si tawmkhat la-in, a kisiangthosak ding mipa’ taklam bilteep, a taklam khutpi le a taklam khepi nuh ding hi. </VERS>
            <VERS vnumber="26"> Siampipa in a mahmah’ veilam khut sungah a sathau kimkhat sung dinga, </VERS>
            <VERS vnumber="27"> a veilam khutsunga a om sathau tawmkhat a taklam khutme tawh Topa’ mai-ah sagihvei theh ding hi. </VERS>
            <VERS vnumber="28"> Siampipa in ama khutsunga a om sathau tawmkhat a kisiangthosak ding mipa’ taklam bilteep, taklam khutpi le a taklam khepite, mawhna hanga biakna si a kikoihna munah va nuh ding hi. </VERS>
            <VERS vnumber="29"> Siampipa in a khutsunga a omlai sathau teng a kisiangthosak ding mipa ading Topa’ mai-ah kilemna bawl nadingin a lu nilhsak ding hi. </VERS>
            <VERS vnumber="30"> Amah in vakhu hitaleh kawl vakhuno hitaleh, a piak zawh bangbang pia-in, </VERS>
            <VERS vnumber="31"> khat pen khialhna hanga biak nading, a khat pen meihal biak nadingin an-a biakna tawh pia khawm ding hi. Siampipa in a kisiangthosak pa adingin Topa’ mai-ah kilemna bawlsak ding hi. </VERS>
            <VERS vnumber="32"> Hih pen phaknatna a vei, a kisianthosak nadingin biakna a pia zo lopa adingin ngeina ahi hi,” a ci hi.
            </VERS>
            <VERS vnumber="33"> Topa in Moses le Aaron kiangah, </VERS>
            <VERS vnumber="34"> “Note adingin kong piak Kanaan gamah na om ciangun note’ leitang a inn khat sungah phaknatna kong tunsak ciangin, </VERS>
            <VERS vnumber="35"> inn nei pa pai-in siampipa kiangah, ‘Ka inn sungah natna nam khat a om ding tawh kibang,’ ci ding hi. </VERS>
            <VERS vnumber="36"> Tua ciangin, inn sunga om na khempeuh a nin hi, a kicih khak loh nadingin a natna a vel dingin siampipa a pai ma-in amaute in tua inn a na hawmsak nading uh thu pia dinga, tua khit ciangin inn vel dingin siampipa pai ding hi. </VERS>
            <VERS vnumber="37"> Amah in a natna vel ding hi. A natna pen tua inn kawm tungah omin, a hing mel ahih kei leh a san mel na pua-in, tua natna kawm maitang sangin a thuk zawk tuak leh, </VERS>
            <VERS vnumber="38"> inn sung panin innkongah siampipa pai khia dinga, ni sagih sung inn khakcip ding hi. </VERS>
            <VERS vnumber="39"> A ni sagih ni-in siampipa hong paikikin en ding hi. Tua inn kawm tungah a natna a kizelh leh, </VERS>
            <VERS vnumber="40"> natna a banna suang la khia-in khuapi pualam a nin mun khatah a paipih nadingun siampipa in thu pia ding hi. </VERS>
            <VERS vnumber="41"> Amah in a inn sung kimkot kiatsakin, amaute in a kiatkhiat, a kizutna themte, khuapi pualam a nin mun khatah bua ding uh hi. </VERS>
            <VERS vnumber="42"> Tua ciangin amaute in suang dang la-in, tua suangte’ omna munah koihin, amah in zutna dang la-in tua inn zut ding hi.
            </VERS>
            <VERS vnumber="43"> “Amah in a suangte la khia-in a inn kiatin a zut khit ciangin tua inn sungah natna hong suahkik leh, </VERS>
            <VERS vnumber="44"> siampipa pai-in en ding hi. Inn sungah a natna a kizelh leh, tua pen inn sunga om a lauhuai phaknatna hi a, tua inn a nin ahi hi. </VERS>
            <VERS vnumber="45"> Amah in tua inn, a sing a suang le inn a kizutnate khempeuh phel dinga, khuapi pualam a nin mun khatah tuate pua khia ding hi. </VERS>
            <VERS vnumber="46"> Tua tham loin tua inn a kikhakcip sungteng a sungah a lut mipa a nitak dong a nin hi ding hi. </VERS>
            <VERS vnumber="47"> Tua inn sungah a lum mipa le an a ne mipa in ama puante sawp ding hi.
            </VERS>
            <VERS vnumber="48"> “Ahih hangin siampipa hong pai-in a vel a, a inn a kizut khit ciangin inn sungah natna a kizelh kei leh, tua ciangin a natna dam ahih manin siampipa in tua inn siang hi, ci-in gen ding hi. </VERS>
            <VERS vnumber="49"> Tua inn siangthosak nadingin amah in vasa neu nih, taamtak sing le a ausan khau le puknah tawh la khawmin, </VERS>
            <VERS vnumber="50"> beel sunga kikoih tui luang tungah a vasa khat go dinga, </VERS>
            <VERS vnumber="51"> taamtak sing le puknah le a ausan khau pen a vasa hing tawh la khawmin, tua pen a kigo vasa’ si le tuiluang sungah diahin, tua inn sagihvei theh ding hi. </VERS>
            <VERS vnumber="52"> Tua bangin amah in vasa si tawh, tuiluang tawh, a hing vasa tawh, taamtak sing le puknah le a ausan khau tawh a inn siangsak dinga, </VERS>
            <VERS vnumber="53"> vasa hing pen khuapi pualam gamlakah khah khia ding hi. Tua bangin amah in tua inn adingin kilemna bawlsak dinga, tua inn a siang hi ding hi,” a ci hi.
            </VERS>
            <VERS vnumber="54"> Hih pen phaknatna khat peuhpeuh tawh kisai-in ngeina ahi hi: Cithak tawh kisai, </VERS>
            <VERS vnumber="55"> puan tung hitaleh inn sung hitaleh ah a om phaknatna tawh kisai, </VERS>
            <VERS vnumber="56"> a bawk hitaleh meima hitaleh a tuampian’ khat peuhpeuh tawh kisai-in, </VERS>
            <VERS vnumber="57"> bang hunin nin a, bang hunin siang hiam, ci-in lah nading ahi hi. Hih pen phaknatna tawh kisai ngeina ahi hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Topa in Moses le Aaron kiangah, </VERS>
            <VERS vnumber="2"> “Israel mite tungah hih bangin gen in: Pasal khatpeuh, a natui a pai khiat ciangin tua a pai khia a natui pen a nin ahi hi. </VERS>
            <VERS vnumber="3"> Amah a ninsak a natui pai khia tawh kisai-in ngeina hih bang ahi hi: A natui a paipai a, a khawl zongin, ama sungah nitna mah hi veve hi. </VERS>
            <VERS vnumber="4"> A natui a pai khia mipa’ lupna le a tutna peuhmah a nin hi ding hi. </VERS>
            <VERS vnumber="5"> Ama lupna a lawng peuhmah in a puante sawp dinga, a mahmah tui sungah kisilin, a nitak mateng a nin hi ding hi. </VERS>
            <VERS vnumber="6"> A natui a pai khia mipa’ tutnasa na khat peuhpeuh tungah a tu mi peuhmah in a puante sawp dinga, a mahmah tui sungah kisilin, a nitak mateng a nin hi ding hi. </VERS>
            <VERS vnumber="7"> A natui a pai khia mipa’ pumpi a lawng mi peuhmah in a puante sawp dinga, a mahmah tui sungah kisilin, a nitak mateng a nin hi ding hi. </VERS>
            <VERS vnumber="8"> A natui a pai khia mipa in a siang mipa’ tungah cil a siat leh, tua pa in a puante sawp dinga, a mahmah tui sungah kisilin, a nitak mateng a nin hi ding hi. </VERS>
            <VERS vnumber="9"> A natui a pai khia mipa a tutna tutphah khat peuhpeuh zong a nin hi ding hi. </VERS>
            <VERS vnumber="10"> Ama nuai-ah a om na khat peuhpeuh a lawng mipa pen a nitak mateng a nin hi ding hi. Tua bang na a pua mipa in a puante sawp dinga, a mahmah tui sungah kisilin, a nitak mateng a nin hi ding hi. </VERS>
            <VERS vnumber="11"> A natui a pai khia mipa in tui sungah a khut sil lopi-in a lawn mi peuhmah in ama puante sawp dinga, a mahmah tui sungah kisilin, a nitak mateng a nin hi ding hi. </VERS>
            <VERS vnumber="12"> A natui a pai khia mipa in a lawn lei tawh kibawl umlebeelte kisukham dinga, sing tawh kibawl kuanglekeute ahihleh tui sungah kisawp ding hi.
            </VERS>
            <VERS vnumber="13"> “A natui a pai khia mipa a natui a kan ciangin a kisiansak nadingin amah in ni sagih sung ngak dinga, tua ciangin a puante sawpin, tuiluang sungah a pumpi sil dinga, a siang hi ding hi. </VERS>
            <VERS vnumber="14"> A ni giat ni-in amah in vakhu nih ahih kei leh kawl vakhuno nih la-in, Topa’ mai kikhopna bukkongah pai-in, siampipa tungah tuate pia ding hi. </VERS>
            <VERS vnumber="15"> Siampipa in tuate, khat khialhna hanga biak nading le adang khat meihal biak nadingin pia dinga, a natui a pai khia mipa adingin siampipa in Topa’ mai-ah kilemna bawlsak ding hi.
            </VERS>
            <VERS vnumber="16"> “Mi khat in a natui a teh leh, amah in a pumpi khempeuh tui sungah sil dinga, a nitak mateng a nin hi ding hi. </VERS>
            <VERS vnumber="17"> A tungah a natui a tukna puan le savun peuhmah tui tawh kisawp dinga, a nitak mateng a nin hi ding hi. </VERS>
            <VERS vnumber="18"> Pasal le numei a lupkhawm khit ciangin, amau tegel tui sungah kisil ding uh a, a nitak mateng a nin hi ding uh hi.
            </VERS>
            <VERS vnumber="19"> “Numei khat in nin a neih ciangin, ni sagih sung a ninin om dinga, amah a lawng mi peuhmah a nitak mateng a nin hi ding hi. </VERS>
            <VERS vnumber="20"> Amah a nit hun sungin a lupna le a tutna peuhpeuh a nin hi ding hi. </VERS>
            <VERS vnumber="21"> Ama lupna a lawng peuhmah in a puan sawp dinga, a mahmah tui sungah kisilin, a nitak mateng a nin hi ding hi. </VERS>
            <VERS vnumber="22"> Ama tutna a lawng peuhmah in ama puante sawp dinga, tui sungah a mahmah kisilin, a nitak mateng a nin hi ding hi. </VERS>
            <VERS vnumber="23"> Ama tutna ahi lupna hitaleh na khat peuhpeuh hitaleh, mi khat in a lawn ciangin a nitak mateng a nin hi ding hi. </VERS>
            <VERS vnumber="24"> Pasal khat peuhmah tua nu tawh lumin, tua nu’ nitna ama tungah a om leh, ni sagih sung tua pa a nin hi dinga, tua pa’ lupna peuhmah zong a nin hi ding hi.
            </VERS>
            <VERS vnumber="25"> “Numei khat in ama nit hun hi lo napi-in ni tampi sung a si a suak ahi a, ama nit hun sung khengin nin nei-in ahi zongin a om leh, a ninneih sung khempeuh, ama nit hun sung mah bangin a nin hi ding hi. </VERS>
            <VERS vnumber="26"> Ama ninneih hun sung tengin a tutna khempeuh zong a nit sungin ama lupna tawh kibang dinga, amah a nin ahih mah bangin a tutna khempeuh zong a nin hi ding hi. </VERS>
            <VERS vnumber="27"> Hih nate a lawng peuhmah a nin hi dinga, a puante sawpin, a mahmah tui sungah kisil dinga, a nitak mateng a nin hi ding hi. </VERS>
            <VERS vnumber="28"> Ahih hangin tua nu a nin a bei zawh ni sagih khit ciangin a siang hi ding hi. </VERS>
            <VERS vnumber="29"> A ni giat ni-in tua nu in vakhu nih ahih kei leh kawl vakhuno nih la-in, kikhopna bukkong, siampipa kiangah tuate paipih ding hi. </VERS>
            <VERS vnumber="30"> Siampipa in khialhna hanga biak nadingin khat pia-in, meihal biak nadingin adang khat pia ding hi. Siampipa in ama nitna hangin Topa’ mai-ah ama ading kilemna bawlsak ding hi.
            </VERS>
            <VERS vnumber="31"> “Amau’ laizang a om ka biakbuk ninsakkha le-uh amaute in sihlawh ding uh ahih ciangin, tua bangin note in Israel mite amau’ nitna panin siangsakin na kem ding uh hi,” a ci hi.
            </VERS>
            <VERS vnumber="32"> Hih pen a natui a pai khia mipa ahih kei leh a natui tehin, tua tawh mi nin a suak pa adingin ngeina hi a, </VERS>
            <VERS vnumber="33"> nin a nei nu ading zong ahi hi. Hihte pen pasal a natui a pai khia mi, ninnei numei le, a nin neih sungin numei tawh a lumkhawm mipa adingin ngeina ahi hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Aaron’ tapa nihte in ngeina lopi-in Topa’ mai-ah mei tawh va pai-in a sihlawh khit uh ciangin Topa in Moses kiangah thu a gen hi. </VERS>
            <VERS vnumber="2"> Topa in Moses kiangah, “Thuciamna singkuang tunga om hehpihna tokhom mai, dalna puan sunglam a siangtho munah a hun lopi-in hong pai nawn loh nadingin na sanggampa Aaron kiangah gen in. A hun lopi-in hong pai leh amah si ding hi. Bang hang hiam cih leh tua mun pen hehpihna tokhom tunga meii sungah kei ka kilatna mun ahi hi. </VERS>
            <VERS vnumber="3"> Ahih hangin siangtho munah Aaron hong pai dingzia in: Khialhna hanga biak nadingin bawngtalno khat le meihal biak nadingin tuutal khat hong paipih ding hi.
            </VERS>
            <VERS vnumber="4"> “Amah in a siangtho saihadial puantungsilh silhin, saihadial pheituam teengin, saihadial kawnggak tawh kigakin, saihadial dialpi khim ding hi. Hihte pen a siangtho puan ahi hi. Amah in tui sungah a pumpi sil dinga, tua ciangin tua puante silh ding hi.
            </VERS>
            <VERS vnumber="5"> “Amah in Israel mihonte tung panin khialhna hanga biak nadingin keeltal nih le meihal biak nadingin tuutal khat la ding hi. </VERS>
            <VERS vnumber="6"> Aaron in a mahmah adingin khialhna hanga biakna-in a bawngtal pia-in, amah le a innkuanpihte adingin kilemna bawl ding hi. </VERS>
            <VERS vnumber="7"> Tua ciangin amah in keeltal nih la-in, Topa’ mai kikhopna bukkongah tuate koih ding hi. </VERS>
            <VERS vnumber="8"> Aaron in tua keel nihte tungah ai saanin, khat pen Topa ading, adang khat pen Azazel ading ahi hi. </VERS>
            <VERS vnumber="9"> Aaron in Topa ading ai a pha keel paipihin, khialhna hanga biakna-in pia ding hi. </VERS>
            <VERS vnumber="10"> Ahih hangin Azazel adingin ai a pha keel pen gamlakah Azazel’ kiangah a kipuak theih nadingin kilemna bawl nadingin a hingin Topa’ mai-ah kipaipih ding hi.
            </VERS>
            <VERS vnumber="11"> “Aaron in a mahmah adingin khialhna hanga biakna-in a bawngtal pia-in, amah le a innkuanpihte adingin kilemna bawl dinga, a mahmah adingin khialhna hanga biakna-in a bawngtal go ding hi. </VERS>
            <VERS vnumber="12"> Amah in Topa’ biakna tau panin mei-am a dim paknamtui beel khat le a kisunen paknamtui khut nih dim la ding hi. Amah in dalna puan sungah paipihin </VERS>
            <VERS vnumber="13"> thuciamna singkuang tungah a om hehpihna tokhom pen paknamtui khu in a tuam theih nadingin Topa’ mai-ah a om mei tungah a paknamtui koih ding hi. Tua hi kei leh amah si ding hi. </VERS>
            <VERS vnumber="14"> Amah in bawngtal si tawmkhat la-in, a khutme tawh hehpihna tokhom a mailam tungah thehin, hehpihna tokhom mai-ah a khutme tawh a si sagihvei theh ding hi.
            </VERS>
            <VERS vnumber="15"> “Tua ciangin amah in mite ading ahi khialhna hanga biakna keel go-in, dalna puan sungah a si paipih dinga, bawngtal si a theh mah bangin a si thehin, hehpihna tokhom tung le hehpihna tokhom mai-ah theh ding hi. </VERS>
            <VERS vnumber="16"> Amah in tua bangin Israel mite’ nitna hang, amau’ thu palsatna hang le amau’ khialhna khempeuh hangin siangtho mun adingin kilemna bawl ding hi. Amah in amau’ nitna sungah amau tawh a omkhawm kikhopna buk adingin tua mah bangin a bawl ding hi. </VERS>
            <VERS vnumber="17"> Siangtho munah kilemna bawl dingin amah tumin ama ading, a innkuanpihte ading le Israel mihonte khempeuh adingin kilemna a bawl khit hong pai khiat matengin kikhopna buk sungah kuamah om lo ding hi. </VERS>
            <VERS vnumber="18"> Tua ciangin Topa’ mai-ah a om biakna tau-ah amah va pai-in, biakna tau siansuahna bawl dinga, bawngtal si le keel si tawmkhat la-in, biakna tau kimkota a kite nuh ding hi. </VERS>
            <VERS vnumber="19"> Amah in a khutme tawh a si tawmkhat biakna tau tungah sagihvei thehin, siangsakin, Israel mite’ nitsakna panin biakna tau siangthosak ding hi.
            </VERS>
            <VERS vnumber="20"> “Amah in siangtho mun, kikhopna buk le biakna tau siansuahna a bawl khit ciangin, keel hing pen paipih ding hi. </VERS>
            <VERS vnumber="21"> Aaron in keel hing lu tungah a khut tegel nga-in, Israel mite’ mawhna, amau’ thu palsatna le amau’ khialhnate khempeuh, keel tungah pulak ding hi. Amah in keel lu tungah tuate suanin, a pai khiatpih dingin a kithawisa mipa tawh sehnel gamah sawl khia ding hi. </VERS>
            <VERS vnumber="22"> Keel in amau’ mawhnate khempeuh pua-in gam daihna-ah a pai dingin a keel khah ding hi.
            </VERS>
            <VERS vnumber="23"> “Tua ciangin kikhopna bukah Aaron hong pai-in, siangtho munah a tum hunin a silh saihadial puante suahin, tua lai-ah a puante nusia ding hi. </VERS>
            <VERS vnumber="24"> Amah in a siangtho mun khatah, a pumpi tui sungah silin, a puante silh dinga, hong pai khia-in, ama meihal biakna le mite’ meihal biakna pia-in, ama ading le mite adingin kilemna bawl ding hi. </VERS>
            <VERS vnumber="25"> Amah in biakna tau tungah khialhna hanga biakna sathau hal ding hi. </VERS>
            <VERS vnumber="26"> Azazel’ kiangah keel a paisak pa in a puante sawpin, a pumpi tui sungah sil dinga, tua khit ciangin giahphual ah hong ciah thei ding hi. </VERS>
            <VERS vnumber="27"> Siangtho munah kilemna bawl nadingin hong kipaipih si a kilakna, khialhna hanga biakna bawngtal le keel pen giahphual pualamah kipuakhia dinga, a vun, a sa le a ekte, mei tawh kihal ding hi. </VERS>
            <VERS vnumber="28"> Tuate a hal pa in ama puante sawpin, tui sungah a pumpi sil dinga, tua khit ciangin giahphual ah hong ciah thei ding hi.
            </VERS>
            <VERS vnumber="29"> “Hih pen, a kha sagihna, a ni sawm ni-in note adingin a tawntungin thukham hi dinga, tualsung mi hitaleh note lakah a hong peem khualmi hitaleh an tangin, na na sem kei ding uh hi. </VERS>
            <VERS vnumber="30"> Bang hang hiam cih leh hih ni-in note siansak nadingin note-a’ ding kilemna kibawl dinga, na khialhna khempeuh panun Topa’ mai-ah na siang ding uh hi. </VERS>
            <VERS vnumber="31"> Tua pen note adingin a thupi tawlngakna Sabbath hi a, an na tang ding uh hi. Tua pen a tawntung a thukham ahi hi. </VERS>
            <VERS vnumber="32"> A pa’ tanga siampi dingin sathau a kinilh a ki-ap siampipa in kilemna bawlin, a siangtho saihadial puante silh ding hi. </VERS>
            <VERS vnumber="33"> Amah in biakbuk siansuahna bawlin, kikhopna buk le biakna tau siansuah dinga, siampite le mihonte khempeuh adingin kilemna a bawl ding hi. </VERS>
            <VERS vnumber="34"> Hih pen Israel mite adingin amau’ khialhnate khempeuh hangin kum khatin khatvei kilemna a kibawlsak theih nadingin note adingin a om tawntung ngeina kip khat hi ding hi,” a ci hi. Topa in amah a thupiak bangin Moses a gamta hi.</VERS>
        </CHAPTER>
        <CHAPTER cnumber="17">
            <VERS vnumber="1"> Topa in Moses kiangah, </VERS>
            <VERS vnumber="2"> “Aaron, ama tapate le Israel mite khempeuh tungah hih bangin gen in. Hih pen Topa’ thupiaksa thu ahi hi. </VERS>
            <VERS vnumber="3"> Israel mi khatpeuh in bawngtal ahi a, tuuno ahi a, keel ahi zongin giahphual sung ahi a, giahphual pua-ah ahi zongin go a, </VERS>
            <VERS vnumber="4"> Topa’ biakbuk mai, Topa’ tungah letsongin piak dingin kikhopna bukkongah a gawh kei leh, tua mipa thu palsat hi ding hi. Amah in sisan luangsak ahih manin ama mite’ lak panin tua mipa kihawl khia ding hi. </VERS>
            <VERS vnumber="5"> Hih pen, gamlakah Israel mite in a gawh uh amau’ biakpiaknate hong paipih theih nading, kikhopna buk kongkhak-a siampipa’ kiang, Topa’ tungah amaute in tuate hong paipih theih nading le thunuama biakpiakna-in Topa tungah sa hong gawh theih nading uh deihna ahi hi. </VERS>
            <VERS vnumber="6"> Siampipa in kikhopna buk kong-a Topa’ biakna tau tungah a si thehin, Topa’ tungah a gim namtui dingin a thau hal ding hi. </VERS>
            <VERS vnumber="7"> Tua ahih ciangin amaute in a biak uh keeldawite adingin amau’ biakpiaknate go nawn lo ding uh hi. Hih pen amau’ khang tawntungin amaute’ tungah ngeina kip khat hi ding hi.
            </VERS>
            <VERS vnumber="8"> “Nangmah in amaute tungah hih bangin na gen ding hi: Israel mite sung pan hitaleh, amaute lakah a peem khualmite sung panin hitaleh meihal biakna ahi a, biakpiakna ahi zongin a pia mipa in </VERS>
            <VERS vnumber="9"> Topa’ tungah piak dingin kikhopna bukkongah a paipih kei leh, ama mipihte kiang panin tua mipa kihawl khia ding hi.
            </VERS>
            <VERS vnumber="10"> “Israel mite sung pan hitaleh amau’ lakah a peem khualmite sung pan hitaleh mi khat in si khat peuhpeuh a nek leh, si a ne mipa ka maisiat dinga, ama mite lak panin amah ka khen khia ding hi. </VERS>
            <VERS vnumber="11"> Bang hang hiam cih leh pumpi nuntakna pen si sungah om hi. Note ading kilemna bawl nadingin note adingin biakna tau tungah tua si ka piazo hi. Si pen nuntakna ahih manin kilemna a piangsak na ahi hi. </VERS>
            <VERS vnumber="12"> Tua ahih ciangin keimah in Israel mite tungah hih bangin ka ci khin hi: Note lakah kuamah in si ne lo dinga, note lakah a hong peem khualmi khatpeuh in zong si ne lo ding hi.
            </VERS>
            <VERS vnumber="13"> “Israel mite khatpeuh hitaleh, amaute lakah a peem khualmi khatpeuh in zong hitaleh, sabetna-ah, a kine thei ding gamsa khatpeuh hitaleh vasa hitaleh a man pa in a si bua khia-in leivui tawh vuk ding hi. </VERS>
            <VERS vnumber="14"> Ganhing khempeuh’ nuntakna pen a si ahih manin Israel mite tungah hih bangin ka ci khinzo hi: Ganhing khat peuhpeuh si na ne kei ding uh hi. Bang hang hiam cih leh ganhing khempeuh’ nuntakna pen a si ahi hi. Si a ne mi peuhmah a mipihte kiang panin kihawl khia ding hi.
            </VERS>
            <VERS vnumber="15"> “A mawk sih hitaleh gamsate in a bal gawp hitaleh a ne mi peuhmah, tualsung mi hitaleh peemta hitaleh tua mi in a puante sawp dinga, a mahmah tui sungah kisilin, a nitak mateng a nin hi dinga, tua khit ciangin amah siang ding hi. </VERS>
            <VERS vnumber="16"> Ahih hangin amah in tuate sawp loin ahi zongin, kisil loin ahi zongin a om leh, amah in ama mawhna pua ding hi,” a ci hi.
            </VERS>
        </CHAPTER>
        <CHAPTER cnumber="18">
            <VERS vnumber="1-2"> “Israel mite tungah hih bangin gen in: Kei pen </VERS>
            <VERS vnumber="3"> Note na tenna uh Egypt gamah amaute a gamtat bangin note na gamta kei ding uh a, note kong paipihna Kanaan gamah zong amaute a gamtat bangin note na gamta kei ding uh hi. Note in amau’ gamtatnate na zui kei ding uh hi. </VERS>
            <VERS vnumber="4"> Note in keima biakna ngeina kipte semin ka thukhamte lenin tuate na zui ding uh hi. Kei pen </VERS>
            <VERS vnumber="5"> Tua ahih ciangin note in ka thukhamte le ka biakna ngeina kipte na zui ding uh hi. Tuate a zui mi peuhpeuh nungta ding hi. Kei pen
            </VERS>
            <VERS vnumber="6"> “Note kuamah in na kinaipih na behte uh mawhpih dingin na naih kei ding uh hi. Kei pen </VERS>
            <VERS vnumber="7"> Na nu mawhpihna tawh na pa’ tungah maizumna na tun kei ding hi. Amah pen na nu ahih manin na mawhpih kei ding hi. </VERS>
            <VERS vnumber="8"> Nangmah in na pa’ zi dangte zong na mawhpih kei ding hi. Tua pen na pa’ mindai nading ahi hi. </VERS>
            <VERS vnumber="9"> Nangmah in na sanggamnu, na pa’ tanu, ahih kei leh na nu’ tanu, inn-a suak hitaleh gam a suak hitaleh na mawhpih kei ding hi. </VERS>
            <VERS vnumber="10"> Nangmah in na tapa’ tanu ahih kei leh na tanu’ tanu na mawhpih kei ding hi; bang hang hiam cih leh amau’ mindaina pen nangma mindaina mah ahi hi. </VERS>
            <VERS vnumber="11"> Na pa’ zi’ tanu, na pa’ tanu pen na sanggamnu ahih manin na mawhpih kei ding hi. </VERS>
            <VERS vnumber="12"> Na ni na mawhpih kei ding hi; tua nu pen na pa’ sanggam numei ahi hi. </VERS>
            <VERS vnumber="13"> Na nu’ sanggamnu na mawhpih kei ding hi; bang hang hiam cih leh amah pen na nu tawh a kinai beh numei ahi hi. </VERS>
            <VERS vnumber="14"> Na pa’ sanggampa’ tungah mindaina na tun kei ding hi; tua pen ama zi na naih kei ding hi, cihnopna ahi hi; tua nu pen nangma innlak nu ahi hi. </VERS>
            <VERS vnumber="15"> Na monu na mawhpih kei ding hi; tua nu pen na tapa’ zi ahi hi; amah na mawhpih kei ding hi. </VERS>
            <VERS vnumber="16"> Na sanggampa’ zi na mawhpih kei ding hi; tua pen na sanggampa’ mindai nading ahi hi. </VERS>
            <VERS vnumber="17"> Na luppih numei khat’ tanu na mawhpih kei dinga, tua numei’ tapa’ tanu hitaleh tua numei’ tanu’ tanu hitaleh, luppih dingin na la kei ding hi. Amaute pen nangmah tawh a kinai beh numeite ahi uh hi. Tua bang gamtatna pen a siahuai ahi hi. </VERS>
            <VERS vnumber="18"> Nangmah in a sanggamnu a hingsuan dingin numei khat zi-in na la kei dinga, a sanggamnu a hing laipi-in amah na luppih kei ding hi.
            </VERS>
            <VERS vnumber="19"> “Nangmah in numei khat nin a neih laitak, a nit hun sungin luppih dingin na naih kei ding hi. </VERS>
            <VERS vnumber="20"> Na veengpa’ zi tawh na lumkhawm kei dinga, tua nu tawh na kininsak kei ding hi. </VERS>
            <VERS vnumber="21"> Nangmah in Molek tungah meihal biakna-a piak dingin na tate khat peuhpeuh na pia kei dinga, tua bangin na Pasian’ min na daisak kei ding hi; keimah pen </VERS>
            <VERS vnumber="22"> Numei khat tawh lupkhop bangin pasal khat tawh na lumkhawm kei ding hi; tua pen a kihhuai ahi hi. </VERS>
            <VERS vnumber="23"> Ganhing khatpeuh tawh mawhin tua tawh na kininsak kei dinga, numei khatpeuh in zong ganhing khatpeuh tawh a mawh dingin kipia lo ding hi; tua pen ngeina hi lo hi.
            </VERS>
            <VERS vnumber="24"> “Hih nate khatpeuh tawh note kininsak kei un; bang hang hiam cih leh note’ mai-a ka paihkhiat minamte in hihte khempeuh tawh amaute kininsak uh hi. </VERS>
            <VERS vnumber="25"> Leitung a nin suak ahih manin keimah in a leitang gimna pia-in, leitang in ama tunga a teeng mite a lua khia hi. </VERS>
            <VERS vnumber="26"> Ahih hangin, tualsung mi hitaleh note lakah hong peem khualmi hitaleh, note in keima thukhamte le keima biakna ngeina kipte na zui ding uh a, hih a kihhuai nate khat beek na hih kei ding uh hi; </VERS>
            <VERS vnumber="27"> (bang hang hiam cih leh note’ ma-a a om gam mite in hih a kihhuaite khempeuh gamta uh ahih manin leitang a nin a suak hi;) </VERS>
            <VERS vnumber="28"> tua bang hikeileh leitang in note’ ma-a a om minamte a luakkhiat bangin note in amah na nitsak uh ciangin amah in note hong lua khia ding hi. </VERS>
            <VERS vnumber="29"> Bang hang hiam cih leh hih a kihhuaite khatpeuh a hihte peuhmah, amau’ mite lak panin kihawl khia ding hi.
            </VERS>
            <VERS vnumber="30"> “Tua ahih ciangin note’ ma-a a kizang hih a kihhuai ngeinate khat peuhpeuh na gamtat ngei loh nading uh le tuate tawh nomau na kinitsak loh nadingun kong thuhilhte zui un; kei pen
            </VERS>
        </CHAPTER>
        <CHAPTER cnumber="19">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mihonte khempeuh kiangah hih bangin gen in: Note na siangtho ding uh hi; bang hang hiam cih leh Topa note’ Pasian keimah ka siangtho hi. </VERS>
            <VERS vnumber="3"> Note a kuamah peuh in na nu le na pa uh zahtakin, note in ka Sabbath-te na tang ding uh hi; kei pen Topa na Pasian uh ka hi hi.
            </VERS>
            <VERS vnumber="4"> “Milimte lamah kihei kei unla, note in a kisungtawm pasian-te nomau adingin bawl kei un; kei pen Topa na Pasian uh ka hi hi.
            </VERS>
            <VERS vnumber="5"> “Note in Topa’ tungah thunuama biakpiakna na piak uh ciangin, note hong kisan theih nadingin na pia ding uh hi. </VERS>
            <VERS vnumber="6"> Tua pen na piak ni mah uh ahih kei leh a zing ciangin kine dinga, a ni thum ni ciang dongin a omlai peuhmah mei tawh kihal ding hi. </VERS>
            <VERS vnumber="7"> A ni thum ni-in a kinek peuhmah leh, tua pen a kihhuai hi a, kisang lo ding hi. </VERS>
            <VERS vnumber="8"> Tua a ne mi peuhmah in ama mawhna pua ding hi; bang hang hiam cih leh amah in Topa’ na a siangtho ninsak ahih manin ama mite sung panin kihawl khia ding hi.
            </VERS>
            <VERS vnumber="9"> “Na leitang tung panun an na lak uh ciangin, na lo uhah a nawl dongin an na la kei ding uh a, an na lak khit uh ciangin a sang zong na khawm kei ding uh hi. </VERS>
            <VERS vnumber="10"> Note in na leenggui lo uh hawkmai loin, leenggah a kiate zong na leenggui lo panun na tawm kei ding uh hi. Note in mizawngte le peemtate adingin tuate na nusia ding uh hi; kei pen Topa na Pasian uh ka hi hi.
            </VERS>
            <VERS vnumber="11"> “Note na guta kei ding uh hi. A man loin na gamta kei ding uh a, khatlekhat tungah zuau na kigen kei ding uh hi. </VERS>
            <VERS vnumber="12"> Note in a man lopi-in keima min tawh na kiciam kei ding uh a, tua bangin na Pasian uh’ min na daisak kei ding uh hi; kei pen Topa ka hi hi.
            </VERS>
            <VERS vnumber="13"> “Note in na veengte uh na nengniam kei ding uh a, a na na sut kei ding uh hi. A kicial nasem pa’ thaman pen a zingsang dong zan tawntung na kemcip kei ding uh hi. </VERS>
            <VERS vnumber="14"> Note in bilngongte phuisam loin, mittawte’ mai-ah a puk theih nading na na koih kei ding uh a, note in na Pasian uh na zahtak ding uh hi; kei pen Topa ka hi hi.
            </VERS>
            <VERS vnumber="15"> “Note in thukhenna-ah thu a tang loin na khen kei ding uh hi. Mizawngte lang gen loin, a liante’ thu zui loin, thumanna tawh na veengte uh thu na khen ding uh hi. </VERS>
            <VERS vnumber="16"> Note in na mipihte lak uhah mi gensia-in vaksuk vakto loin, na veengpa uh a sih nadingin na langpang kei ding uh hi; kei pen Topa ka hi hi.
            </VERS>
            <VERS vnumber="17"> “Note in na lungsim sung uhah na sanggampa uh na mudah kei ding uh a, na veengte uh tawh thu na kituah lohna uh kikum khawmin na siangsak ding uh hi; tua hikeileh ama hangin khialhna na pua ding uh hi. </VERS>
            <VERS vnumber="18"> Note in nomau’ mipihte tungah phu la loin, amau na lungsim neih kei ding uh a, nomau na ki-it uh bangin na veengte uh na it ding uh hi; kei pen Topa ka hi hi.
            </VERS>
            <VERS vnumber="19"> “Note in ka thukhamte na zui ding uh hi. Note in na ganhingte uh a namdang tawh ta na neisak kei ding uh hi. Note in na lo uhah khaici nam nih na pawikhawm kei ding uh a, khau nam nih a kigan puan zong na silh kei ding uh hi.
            </VERS>
            <VERS vnumber="20"> “Sila ahi numei, midang khat in zuthawl a piaksa, kitankhia nai loin amah suahtakna a kipia nai lo nu, pasal dang khat in a lupkhoppih leh, thukanna kinei ding hi. Amaute kithat lo ding hi; bang hang hiam cih leh tua nu sila hi lai hi. </VERS>
            <VERS vnumber="21"> Ahih hangin tua pa in a mahmah adingin mawhna hanga biak nadingin tuutal khat, kikhopna bukkong, Topa’ kiangah hong paipih ding hi. </VERS>
            <VERS vnumber="22"> Siampipa in, tua pa a gamtatnasa a khialhna hangin mawhna hanga biakna tuutal tawh Topa’ mai-ah ama adingin kilemna bawlsak dinga, a gamtatnasa a khialhna kimaisak ding hi.
            </VERS>
            <VERS vnumber="23"> “Note, Kanaan gamah tungin nek dingin kung nam khempeuh na suan uh ciangin, note in amau’ gahte kum thum sung na ne kei ding uh hi. </VERS>
            <VERS vnumber="24"> A kum lina ciangin amau’ gah khempeuh siangtho-in, Topa’ tungah phatna biakna hi ding hi. </VERS>
            <VERS vnumber="25"> Ahih hangin a kum ngana ciangin tuate pen note adingin hong gah semsem nadingin tuate’ gah na ne thei ding uh hi; kei pen Topa na Pasian uh ka hi hi.
            </VERS>
            <VERS vnumber="26"> “Note in sa khat peuhpeuh a sunga si tawh na nekhawm kei ding uh hi. Mailam thugen kholhna, ahih kei leh aisan na sem kei ding uh hi. </VERS>
            <VERS vnumber="27"> Note in na baa samte uh met loin na khamul mongte uh zong na tan kei ding uh hi. </VERS>
            <VERS vnumber="28"> Note in mi site’ hangin dahna limin na ci tung uh liamsak loin note’ tungah ciaptehna khat peuhpeuh zong na sun kei ding uh hi; kei pen Topa ka hi hi.
            </VERS>
            <VERS vnumber="29"> “Na tanu uh biakinn sungah paktat dinga piakna tawh siasak kei un. Tua bang hileh pasian dangte biakna sungah na tung ding uh a, gam sung khempeuh, mawhna tawh a kidim suak kha ding hi. </VERS>
            <VERS vnumber="30"> Note in ka Sabbath ni tangin keimah hong kibiakna mun na zahtak ding uh hi; kei pen Topa ka hi hi.
            </VERS>
            <VERS vnumber="31"> “Vankahte le aisanna lamah kihei kei un. Amaute tawh a kininsak dingin amaute zong kei un; kei pen Topa na Pasian uh ka hi hi.
            </VERS>
            <VERS vnumber="32"> “Note, sam kangte’ mai-ah na kun ding uh a, puteekte’ maitang zahtakin, na Pasian uh na kihta ding uh hi; kei pen Topa ka hi hi.
            </VERS>
            <VERS vnumber="33"> “Na gam sung uhah note lakah khualmi khat hong peem leh, ama tungah a man loin na gamta kei ding uh hi. </VERS>
            <VERS vnumber="34"> Note lakah a hong peem khualmite tualsung mi mah bangin na ngaihsun ding uh a, nomau mah bangin amaute na it ding uh hi; bang hang hiam cih leh note pen Egypt gam sungah khualmi na hi ngei uh hi; kei pen Topa na Pasian uh ka hi hi.
            </VERS>
            <VERS vnumber="35"> “Note in thukhenna, a sau tehna, a tam tehnate-ah a man loin na gamta kei ding uh hi. </VERS>
            <VERS vnumber="36"> Note in tawi khaina man, tawisuang man, seu man, bung man, na zang ding uh hi. Kei pen Egypt gam panin a hong pai khiatpih Topa na Pasian uh ka hi hi. </VERS>
            <VERS vnumber="37"> Note in ka thukhamte khempeuh le ka biakna ngeina kipte khempeuh zui-in tuate na sem ding uh hi; kei pen Topa ka hi hi,” a ci hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite kiangah hih bangin gen in: Israel mite khat peuhpeuh hitaleh Israel sunga a peem khualmite hitaleh, a tate khat peuhpeuh Molek pasian tungah a pia mipa kithat dinga, mihonte in suang tawh denglum ding uh hi. </VERS>
            <VERS vnumber="3"> Kei mahmah in tua mipa ka maisiat dinga, ama mite lak panin ka hawl khia ding hi; bang hang hiam cih leh amah in a tate Molek tungah pia-in, ka biakbuk ninsakin, ka min siangtho daisak hi. </VERS>
            <VERS vnumber="4"> Amah in Molek tungah a tate khat a piak ciangin mihonte in tua pa kimuhmawh bawlin amah a thah kei uhleh, </VERS>
            <VERS vnumber="5"> keimah in tua mipa le ama innkuanpihte maisiatin, amah le Molek biakna-ah amah a zuite khempeuh amau’ mite lak panin ka hawl khia ding hi.
            </VERS>
            <VERS vnumber="6"> “Mi khat vankahna le aisan lamah kihei-in tuate thu a dot leh, keimah in tua mipa ka maisiat dinga, ama mite lak panin amah ka hawl khia ding hi. </VERS>
            <VERS vnumber="7"> Tua ahih ciangin note ki-ap unla siangtho un; bang hang hiam cih leh kei pen Topa na Pasian uh ka hi hi. </VERS>
            <VERS vnumber="8"> Ka thukhamte zui unla, tuate sem un; note a hong siangthosak Topa pen keimah ka hi hi.
            </VERS>
            <VERS vnumber="9"> “Bang hang hiam cih leh a nu ahih kei leh a pa a samsia mi peuhmah kithat ding hi. Amah in a nu ahih kei leh a pa samsia khin a, ama sihna a mahmah ngawh ding ahi hi.
            </VERS>
            <VERS vnumber="10"> “Pasal khatpeuh a veengpa’ zi tawh a mawh leh, tua a khial pa le a khialnu kithat khawm ding hi. </VERS>
            <VERS vnumber="11"> A pa’ zi tawh a lumkhawm mipa in a pa a mindaisak a suak hi. Amau tegel kithat ding hi. Amau’ sihna amau mah ngawh ding ahi hi. </VERS>
            <VERS vnumber="12"> Pasal khat a monu tawh a lupkhop leh, amau tegel kithat ding hi; amaute in si kinailua mi tawh khialhna a bawl uh ahi hi. Amau’ sihna amau mah ngawh ding ahi hi. </VERS>
            <VERS vnumber="13"> Pasal khat in numei khat tawh lupkhop bangin pasal dang khat tawh a lupkhop leh, amau tegel kihhuaina a gamta khin uh ahih manin amaute kithat dinga, amau’ sihna amau mah ngawh ding ahi hi. </VERS>
            <VERS vnumber="14"> Pasal khat in zi nei-in, a zi’ nu tawh zong a lakthuah leh, tua pen a kilawm lo ahi hi. Note lakah tua bang kilawm lohna a om loh nadingin tua pa le a nutate, mei tawh kihallum ding hi. </VERS>
            <VERS vnumber="15"> Pasal khatpeuh ganhing khat tawh a mawh leh amah le a ganhing kithat ding hi. </VERS>
            <VERS vnumber="16"> Numei khat in ganhing khat naihin tua tawh a mawh leh, note in a numei le a ganhing na that ding uh hi; amau’ sihna amau mah ngawh ding ahi hi.
            </VERS>
            <VERS vnumber="17"> “Pasal khat in ama sanggamnu, ahih kei leh a nu’ tanu tenpihin a lupkhawm uhleh, tua pen a zumhuai hi a, amau’ mipihte’ omna panin amaute kihawl khia ding hi. Ama sanggamnu tawh mawh ahih manin tua pa in ama mawhna pua ding hi. </VERS>
            <VERS vnumber="18"> Pasal khat, nin a nei numei khat tawh lumkhawmin a mawh uhleh, amau tegel in siantho nading ngeina palsat uh ahih manin amau’ mipihte lak panin kihawl khia ding hi.
            </VERS>
            <VERS vnumber="19"> “Note pen na nu’ sanggamnu ahih kei leh na pa’ sanggamnu tawh na mawh kei ding uh hi. Tua pen a nai behte tawh mawhna ahih manin amaute in amau’ mawhna pua ding uh hi. </VERS>
            <VERS vnumber="20"> Pasal khat, a pa’ sanggampa’ zi tawh a lupkhop leh, amah in a pa’ sanggampa a mindaisak ahi hi. Amaute in amau’ khialhna thuak ding uh a, ta nei loin si ding uh hi. </VERS>
            <VERS vnumber="21"> Pasal khat in a sanggampa’ zi a lak leh, tua pen nitna hi a, amah in a sanggampa a mindaisak ahi hi. Amaute in ta nei lo ding uh hi.
            </VERS>
            <VERS vnumber="22"> “Tua ahih ciangin note in ka thukham khempeuh le ka biakna ngeina kipte khempeuh zui-in, tuate na sem ding uh hi. Tua pen note na ten nadingun kong paipih nading leitang in note hong luakkhiat loh nading ahi hi. </VERS>
            <VERS vnumber="23"> Note’ mai-ah keimah in ka paihkhiat minamte’ ngeinate na zui kei ding uh hi. Amaute in hih nate khempeuh hih uh ahih manin amaute ka kih hi. </VERS>
            <VERS vnumber="24"> Ahih hangin keimah in note kiangah, ‘Note in amau’ leitang na luah ding uh hi. Bawngnawi le khuaizu a luanna leitang, na neih dingun note tungah kong pia ding hi,’ kong ci khinzo hi. Kei pen mite’ kiang panin note a hong khen khia Topa na Pasian uh ka hi hi. </VERS>
            <VERS vnumber="25"> Tua ahih ciangin note in ganhing a siang le a nin, vasa a siang le a nin khentelna na bawl ding uh hi. Note in nin hi, ci-in na seh dingun keimah in ka tuam koihsa ganhing hitaleh vasa hitaleh leitunga a pai thei khat peuhpeuh tawh hitaleh, note na kininsak kei ding uh hi. </VERS>
            <VERS vnumber="26"> Note pen keima adingin na siangtho ding uh hi; bang hang hiam cih leh Topa ahi keimah ka siangtho a, note pen keima-a’ na hih theih nadingun mite kiang panin note kong tuamkoih zo hi.
            </VERS>
            <VERS vnumber="27"> “Numei ahi a, pasal ahi zongin van a kah a, ai a saan leh kithat dinga, suang tawh amaute kidenglum ding hi. Amau’ sihna amau mah ngawh ding ahi hi,” a ci hi.</VERS>
        </CHAPTER>
        <CHAPTER cnumber="21">
            <VERS vnumber="1-2"> Topa in Moses kiangah, “Aaron’ tapa siampite tungah thu gen inla, amaute lak panin kuamah in ama beh nai pen ahi a nu, a pa, a tapa, a tanu, a sanggampa, </VERS>
            <VERS vnumber="3"> ahih kei leh nungak ahi a sanggamnu (tua nu in pasal nei nai lo ahih manin amah tawh a kinai ahi hi; tua nu hangin amah kininsak thei ding hi) longal ama mite lakah misite’ hangin kininsak lo ding hi. </VERS>
            <VERS vnumber="4"> Amah in pasal neisa numei khatpeuh hangin ama mite lakah va kininsakin, tua bangin kidaisak lo ding hi.
            </VERS>
            <VERS vnumber="5"> “Amaute in a lu uh mettol loin, amau’ khamul nawlhui zong kiat loin, a ci tung uh liamsak lo ding uh hi. </VERS>
            <VERS vnumber="6"> Amaute pen amau’ Pasian adingin siangtho ding uh a, amau’ Pasian’ min daisak lo ding uh hi. Bang hang hiam cih leh amaute in amau’ Pasian’ anlum ahi, Topa’ tungah meihal biakna pia uh hi. Tua ahih ciangin amaute siangtho ding uh hi. </VERS>
            <VERS vnumber="7"> Amaute in numei paktat ahih kei leh a kininsaksa numei teenpih lo ding uh a, a pasal in a maksa numei zong teenpih lo ding uh hi. Bang hang hiam cih leh siampipa pen ama Pasian adingin siangtho hi. </VERS>
            <VERS vnumber="8"> Amah in note’ Pasian’ anlum pia ahih manin note in amah na ap ding uh a, amah pen note adingin siangtho ding hi. Bang hang hiam cih leh Topa ahi keimah, note hong siangthosakpa, ka siangtho hi. </VERS>
            <VERS vnumber="9"> Siampipa khat peuhpeuh’ tanu in paktatna tawh amah le amah a kidaisak leh, ama pa a daisak ahi hi. Tua nu mei tawh kihallum ding hi.
            </VERS>
            <VERS vnumber="10"> “Ama sanggamte lakah siampi lianpen, a lu tungah nilh sathau a kisunna pa, a puante silh dingin a ki-ap khin siampipa in a samte phiahsak loin, a puante zong balkek lo ding hi. </VERS>
            <VERS vnumber="11"> Amah in a nu le a pa nangawn ahi zongin misi khat peuhpeuh kiangah pai loin, a mahmah zong kininsak lo ding hi. </VERS>
            <VERS vnumber="12"> Biakbuk panin zong pai khia loin, ama Pasian’ biakbuk zong daisak lo ding hi. Bang hang hiam cih leh ama Pasian-a’ ahi ki-apna nilh sathau ama tungah om hi; kei pen Topa ka hi hi. </VERS>
            <VERS vnumber="13"> Amah in a zi dingin nungak la ding hi. </VERS>
            <VERS vnumber="14"> Meigong numei, a kimasa numei, a kininsaksa numei, numei paktat, hih bangte pawl teenpih lo dinga, amah in ama mite lak panin nungak khat zi-in la ding hi. </VERS>
            <VERS vnumber="15"> Tua pen ama mite lakah a tate a daisak loh nading ahi hi. Bang hang hiam cih leh amah a siangthosakpa pen keimah Topa ka hi hi, ci in,” a ci hi.
            </VERS>
            <VERS vnumber="16"> Topa in Moses tungah, </VERS>
            <VERS vnumber="17"> “Aaron kiangah hih bangin gen in: Na suanlekhakte sung panin poina a nei mi in a khang khangin ama Pasian’ anlum pia dingin hong neh thei lo ding hi. </VERS>
            <VERS vnumber="18"> Bang hang hiam cih leh poina a nei, mittaw, khelbai, maihem le khutlekhe saulua, </VERS>
            <VERS vnumber="19"> khut liam, khe liam, </VERS>
            <VERS vnumber="20"> elkul le mi cingtaak lo, mit hoih lo le cithak a vei, meima nei le ciltang kitam mi in hong naih lo ding hi. </VERS>
            <VERS vnumber="21"> Siampi Aaron’ suanlekhakte sung panin poina a nei mi khatpeuh in Topa ading meihal biakna a pia dingin a nai-ah hong pai lo ding hi. Amah in poina nei ahih manin, ama Pasian’ anlum pia dingin a nai-ah hong pai lo ding hi. </VERS>
            <VERS vnumber="22"> Amah in ama Pasian’ anlum, a siangtho pen le a siangtho ante ne thei ding hi. </VERS>
            <VERS vnumber="23"> Ahih hangin amah in poina nei ahih manin, ka biakbuk a daisak loh nadingin dalna puan gei ahi a, biakna tau nai-ah ahi zongin hong pai lo ding hi. Bang hang hiam cih leh amaute a siangthosakpa pen keimah Topa ka hi hi,” a ci hi.
            </VERS>
            <VERS vnumber="24"> Tua ahih ciangin Moses in Aaron le a tapate le Israel mi khempeuh tungah hih thute a gen hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> Topa in Moses kiangah, </VERS>
            <VERS vnumber="2"> “Aaron le a tapate in keima min siangtho a daisak loh nadingun amaute in keima tungah a hong ap uh ahi, Israel mite’ piak a siangthote panin a kikep nadingun gen in; kei pen Topa ka hi hi. </VERS>
            <VERS vnumber="3"> Amaute kiangah, ‘Na suanlekhakte uh sung panin a khangkhangin khatpeuh in a nit laitakin Israel mite in Topa’ tungah a ap a siangtho nate a naih leh keima omna panin tua pa kihawl khia ding hi; kei pen Topa ka hi hi.
            </VERS>
            <VERS vnumber="4"> “‘Aaron’ gui sung panin meima nei le a natui a pai khia mi peuhmah in amah a siangtho mateng a siangtho an ne thei lo ding hi. Misi lawnna hitaleh a natui a teh pa lawnna hitaleh a nin na khat peuhpeuh a lawng pa, </VERS>
            <VERS vnumber="5"> amah a nit theih nadingin a bokvak ganhing khat hitaleh nitna a ngah theih nading mi khat hitaleh a lawng pa, ama nitna pen bangbang hitaleh, </VERS>
            <VERS vnumber="6"> tua bang na a lawng mipa pen a nitak mateng a nin hi dinga, amah in tui sungah a pumpi a sil kei leh a siangtho an ne lo ding hi. </VERS>
            <VERS vnumber="7"> Ni a tum ciangin amah siang dinga, tua khit ciangin amah in a siangtho an ne thei ding hi. Bang hang hiam cih leh tua bangte pen ama nek ding mah ahi hi. </VERS>
            <VERS vnumber="8"> A mawk sihte hitaleh gamsate in a bal gawpte hitaleh amah in tuate nekna tawh amah kininsak lo ding hi; kei pen Topa ka hi hi, ci hi,’ ci in.
            </VERS>
            <VERS vnumber="9"> “Tua ahih ciangin amaute in ka thuhilhna zui ding uh hi. Tua hikeileh amaute in tua thu a daisak uh ciangin khialhna thuakin sihpih ding uh hi. Amaute a siangthosakpa pen keimah Topa ka hi hi.
            </VERS>
            <VERS vnumber="10"> “A pualam mi in a siangtho an ne lo ding hi. Siampipa’ inn-ah a om peemta ahi a, a kicial nasemte in ahi zongin a siangtho an ne lo ding hi. </VERS>
            <VERS vnumber="11"> Ahih hangin siampipa khat in ama adingin sum tawh sila khat a lei leh, tua a sila in ne thei ding hi. Ama inn sungah a suak mite in ama an ne thei ding uh hi. </VERS>
            <VERS vnumber="12"> Siampipa’ tanu khat a pualam mi khat tawh a kiteen leh tua nu in a siangtho biakna an ne thei lo ding hi. </VERS>
            <VERS vnumber="13"> Ahih hangin siampipa’ tanu pen meigong ahi a, a kima ahi zongin, ta nei loin a nungak lai mah bangin a pa’ inn-ah a ciahkik leh, tua nu in a pa’ an ne thei ding hi. Ahi zongin a pualam mi kuamah in tua an ne thei lo ding hi.
            </VERS>
            <VERS vnumber="14"> “Mi khat in theih lohna hangin a siangtho an khat peuhpeuh a nekkhak leh, tua a na manzah seh nga-ah seh khat behlapin, siampipa tungah a siangtho an man pia ding hi. </VERS>
            <VERS vnumber="15"> Amaute in Topa’ tungah a piak ahi, Israel-te’ an a siangtho pen siampite in ninsak lo ding uh a, </VERS>
            <VERS vnumber="16"> tua bangin amau’ an a siangthote nekna tawh mawhna le khialhna amaute puasak lo ding hi; bang hang hiam cih leh kei pen amaute a siangthosak Topa ka hi hi,” a ci hi.
            </VERS>
            <VERS vnumber="17"> Topa in Moses kiangah, </VERS>
            <VERS vnumber="18"> “Aaron le a tapate le Israel mi khempeuh tungah hih bangin gen in: Israel mite sung panin ahi zongin Israel mite sungah a peem mite lak pan ahi zongin mi khatpeuh in biakna a piak ciangin, thuciamna a tunsakna hitaleh meihal biakna-in Topa’ tungah a kipia utthu-a biakna hitaleh, </VERS>
            <VERS vnumber="19"> hong kisan theih nadingin bawngtal hitaleh tuu hitaleh keel hitaleh, a sitbaang lo a pa khat na pia ding uh hi. </VERS>
            <VERS vnumber="20"> Note in a sitbaang khat peuhpeuh na pia kei ding uh hi; bang hang hiam cih leh hong kisang zo lo ding hi. </VERS>
            <VERS vnumber="21"> Mi khatpeuh in bawnghon panin ahi a, tuulekeel hon panin ahi zongin thuciamna tunsak nading hitaleh utthu-a biakna-in hitaleh Topa’ tungah thunuama biakna a piak ciangin, a kisan theih nadingin a ganhing a cidam hi dinga, sitbaanna a om lo hi ding hi. </VERS>
            <VERS vnumber="22"> Ganhing a mittaw, a gamtang thei lo, a hem, meima nai a nei, cithak ahih kei leh meima a neite pen, note in Topa’ tungah pia loin, Topa’ tungah mei tawh kihal biakna-in biakna tau tungah tuate na zang kei ding uh hi. </VERS>
            <VERS vnumber="23"> Bawngtal hitaleh tuuno hitaleh a na khat peuhpeuh a saulua ahih kei leh a tomluate pen note in utthu-a biakna-in na pia thei ding uh hi. Ahih hangin thuciamna tunsakna a piak dingin tua bangte kisang zo lo hi. </VERS>
            <VERS vnumber="24"> A ciltangte a sanim, a kisuzan, a kitam, ahih kei leh a ki-atkhia ganhing khat peuhpeuh, note in Topa’ tungah pia loin, na gam sung uhah biakna-in na zang kei ding uh hi.
            </VERS>
            <VERS vnumber="25"> “Gamdang mite khat peuhpeuh tung panin a kingah ganhingte zong na Pasian uh’ an dingin note in na pia kei ding uh hi. Amaute sitbaang a, hem ahih manin tuate hong kisang zo lo ding hi,” a ci hi.
            </VERS>
            <VERS vnumber="26"> Topa in Moses kiangah, </VERS>
            <VERS vnumber="27"> “Bawng ahih kei leh tuu ahih kei leh keel khat a suah ciangin a pi tawh ni sagih sung omkhawm ding hi. A ni giat ni a kipanin tua ganno pen Topa’ tungah mei tawh kihal biakna-in kisang thei ding hi. </VERS>
            <VERS vnumber="28"> A pi pen bawng hitaleh tuu hitaleh, note in a pi le a no ni khat sungin na gokhawm kei ding uh hi. </VERS>
            <VERS vnumber="29"> Note in Topa’ tungah lungdam koh biakna na piak uh ciangin, note hong kisan theih nadingin na pia ding uh hi. </VERS>
            <VERS vnumber="30"> A tua ni mahin kine dinga, note in zingsang dong siit na nei kei ding uh hi; kei pen Topa ka hi hi.
            </VERS>
            <VERS vnumber="31"> “Tua ahih ciangin note in ka thupiaknate zui-in tuate na sem ding uh hi; kei pen Topa ka hi hi. </VERS>
            <VERS vnumber="32"> Note in keima min siangtho na daisak kei ding uh a, Israel mite lakah kei hong kisiangthosak ding hi. Kei pen note a hong siangthosak Topa, </VERS>
            <VERS vnumber="33"> note’ Pasian ahi dingin Egypt gam panin note a hong pai khiatpih pa ka hi hi; kei pen Topa ka hi hi,” a ci hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite tungah hih bangin gen in: Note in a siangtho biak kikhopnate hi, ci-in na gen ding uh keimah Topa’ pawi a kisehte hih bang ahi hi. </VERS>
            <VERS vnumber="3"> Ni guk sungin nasep kizo dinga, ahih hangin a ni sagih ni pen a thupi tawlngakna Sabbath, a siangtho kikhopna ahi hi. Note in tua ni-in na na sem kei ding uh hi. Tua pen note’ tenna khempeuh ah Topa adingin Sabbath ahi hi.
            </VERS>
            <VERS vnumber="4"> “Hihte pen amaute adingin a kiseh hunin note in na gen ding uh ahi Topa’ pawi a kisehte, a siangtho biak kikhopnate ahi hi.
            </VERS>
            <VERS vnumber="5"> “A kha masa, a ni sawm le li nitak pen Topa’ Paisan Pawi ahi hi. </VERS>
            <VERS vnumber="6"> Tua kha mah, a ni sawm le nga ni pen Topa’ tungah silngo sawh loh anlum pawi ahi hi. Ni sagih sung note in silngo sawh loh anlum na ne ding uh hi. </VERS>
            <VERS vnumber="7"> A ni masa ni-in note in a siangtho kikhopna khat na nei ding uh a, thatang nasep na sem kei ding uh hi. </VERS>
            <VERS vnumber="8"> Ahih hangin note in Topa’ tungah meihal biakna ni sagih sung na pia ding uh hi. A ni sagih ni pen a siangtho kikhopna ni hi dinga, thatang nasep na sem kei ding uh hi,” a ci hi.
            </VERS>
            <VERS vnumber="9"> Topa in Moses kiangah, </VERS>
            <VERS vnumber="10"> “Israel mite tungah hih bangin gen in: Note tungah ka hong piak leitangah note tungin an na lak uh ciangin, note in an na lakna uhah anpal lom khat, siampipa kiangah na paipih ding uh hi. </VERS>
            <VERS vnumber="11"> Note hong kisan theih nadingin amah in Topa’ mai-ah anlom vei dinga, Sabbath ni a zing ciangin siampipa in tua anlom vei ding hi. </VERS>
            <VERS vnumber="12"> Note in anlom na vei ni-un, Topa’ tungah meihal biakna-in a sitbaang lo kum khat a pha tuuno a pa khat na pia ding uh hi. </VERS>
            <VERS vnumber="13"> Tua tawh a kipia khawm ding an tawh biakna pen sathau tawh a kibawl annel lawh nih hi dinga, a gim namtui dingin Topa’ tungah meihal biakna-in kipia ding hi. Tua tawh a kipia khawm ding leenggahzu tawh biakna pen leenggahzu thawl khat hi ding hi. </VERS>
            <VERS vnumber="14"> Note in na Pasian uh biakna na paipih ma, hih ni matengin anlum hitaleh a ki-em an hitaleh a sial hitaleh na ne kei ding uh hi; tua pen note’ khang tawntungin na tenna khempeuh uhah ngeina khat hi tawntung ding hi.
            </VERS>
            <VERS vnumber="15"> “Note in Sabbath khit a zing ciang, vei-a biakna anlom na paipih ni uh a kipan nipikal sagih bit dong a ni na simto ding uh hi. </VERS>
            <VERS vnumber="16"> A Sabbath sagihna khit a zing ciang dong ni sawmnga dong na simto ding uh a, tua ciangin note in Topa’ tungah an thak tawh biakna na paipih ding uh hi. </VERS>
            <VERS vnumber="17"> Note in na tenna uh panin vei dingin an lawh nih a kibawl anlum nih nong paipih ding uh hi. Tuate pen annel a kibawl, silngo sawhin a ki-em, Topa’ tungah anpalin a kipia hi ding hi. </VERS>
            <VERS vnumber="18"> Note in anlum tawh, a sitbaang lo kum khat a pha tuuno sagih le bawngtalno khat le tuutal nih na pia ding uh hi. Tuate, Topa’ tungah a gim namtui mei tawh kihal biak nadingin an tawh biakna le leenggahzu tawh biaknate tawh Topa’ tungah meihal biakna hi ding hi. </VERS>
            <VERS vnumber="19"> Note in khialhna hanga biakna-in keel a pa khat le thunuama biakpiakna-in kum khat a pha tuuno a pa nih na pia ding uh hi. </VERS>
            <VERS vnumber="20"> Siampipa in Topa’ mai-ah vei-a biakna-in anpal-anlum le tuuno nih tawh tuate vei dinga, tuate pen siampipa adingin Topa’ mai-ah a siangtho hi ding hi. </VERS>
            <VERS vnumber="21"> Note in tua ni mahin thu zaksakna na bawl ding uh a, a siangtho kikhop khat na nei ding uh hi. Note in thatang nasep na sem kei ding uh hi; tua pen note’ tenna khempeuh ah na khang tawntungun ngeina khat hi tawntung ding hi.
            </VERS>
            <VERS vnumber="22"> “Note in na leitang panun an na lak uh ciangin, na lonawl dongun la loin, an na lak khit uh ciangin a sangte zong na khawm kei ding uh a, mizawngte le khualmi adingin tuate na nusia ding uh hi; kei pen Topa na Pasian uh ka hi hi,” a ci hi.
            </VERS>
            <VERS vnumber="23"> Topa in Moses kiangah, </VERS>
            <VERS vnumber="24"> “Israel mite tungah hih bangin gen in: A kha sagihna, a ni masa ni-in note in a thupi tawlngakna ni khat, peengkul aw tawh a kitaangko phawksakna, a siangtho kikhopna khat na nei ding uh hi. </VERS>
            <VERS vnumber="25"> Note in thatang nasep na sem kei ding uh a, Topa’ tungah meihal biakna na paipih ding uh hi,” a ci hi.
            </VERS>
            <VERS vnumber="26"> Topa in Moses kiangah, </VERS>
            <VERS vnumber="27"> “Hih a kha sagihna ni sawm ni pen kilemna ni ahi hi. Tua pen note adingin a siangtho kikhop hun hi dinga, note in an tangin, Topa’ tungah meihal biakna na pia ding uh hi. </VERS>
            <VERS vnumber="28"> Note in tua ni-in na na sem kei ding uh hi; bang hang hiam cih leh tua pen Topa note’ Pasian’ mai-ah note adingin kilemna bawl nadingin kilemna bawl ni ahi hi. </VERS>
            <VERS vnumber="29"> Bang hang hiam cih leh tua ni-in bang khat peuhpeuh a nekha mi peuhmah ama mite kiang panin kihawl khia ding hi. </VERS>
            <VERS vnumber="30"> Tua ni-in na khat peuhpeuh a sem mi peuhmah keimah in ama mite lak panin ka that ding hi. </VERS>
            <VERS vnumber="31"> Note in na na sem kei ding uh hi. Tua pen na khang tawntungun na tenna khempeuh uhah ngeina khat hi tawntung ding hi. </VERS>
            <VERS vnumber="32"> Tua pen note adingin a thupi tawlngakna Sabbath ni hi dinga, an na tang ding uh hi. Tua kha ni kua nitak a kipan, a nitak panin a nitakkik dong note in na Sabbath uh na tang ding uh hi,” a ci hi.
            </VERS>
            <VERS vnumber="33"> Topa in Moses kiangah, </VERS>
            <VERS vnumber="34"> “Israel mite tungah hih bangin gen in: Hih kha sagihna a ni sawm le nga ni a kipan ni sagih sung pen Topa ading buk pawi ahi hi. </VERS>
            <VERS vnumber="35"> A ni masa ni pen a siangtho kikhopna ni hi dinga, thatang nasep na sem kei ding uh hi. </VERS>
            <VERS vnumber="36"> Ni sagih sung note in Topa’ tungah meihal biakna na pia ding uh a, a ni giat ni-in a siangtho kikhopna khat nei-in, Topa’ tungah meihal biakna na pia ding uh hi. Tua pen a thupi kikhopna khat hi a, note in thatang nasep na sem kei ding uh hi.
            </VERS>
            <VERS vnumber="37"> “Hihte pen Topa’ tungah mei tawh kihal biakna, meihal biakna le an tawh biaknate, biakpiakna le leenggahzu tawh biaknate, amau’ ni ciatin piak dingin a siangtho kikhopna hunin na gen ding uh, Topa’ pawi a kisehte ahi hi. </VERS>
            <VERS vnumber="38"> Note in Topa’ tungah na piak uh Topa’ Sabbath-te, note’ letsongte, thuciamna hangin na biaknate khempeuh uh le utthu-a na biaknate khempeuh uh banah piak ding ahi hi.
            </VERS>
            <VERS vnumber="39"> “Note in leitang a piangte na kaihkhop khit uh, kha sagihna, a ni sawm le nga ni a kipan ni sagih sung Topa’ pawi na bawl ding uh hi. A ni masa ni pen a thupi tawlngakna khat hi a, a ni giat ni zong a thupi tawlngakna khat mah hi ding hi. </VERS>
            <VERS vnumber="40"> Note in a ni masa ni-in singkung hoih gahte, nisuh hiangte, a teh tam singhiangpite le lui a gialhekte la-in, Topa na Pasian uh pahtawina, ni sagih sung pawi na bawl ding uh hi. </VERS>
            <VERS vnumber="41"> Note in tua pen kum simin ni sagih sung pawi-in na nei ding uh a, note’ khang tawntungin ngeina khat hi tawntung ding hi. Note in kha sagihna sungah na bawl ding uh hi. </VERS>
            <VERS vnumber="42"> No Israel mi khempeuh ni sagih sung buk sungah na teeng ding uh hi. </VERS>
            <VERS vnumber="43"> Tua pen keimah in Egypt gam panin amaute ka pai khiatpih lai-in Israel mite, buk sungah ka tensakna thu note’ suanlekhakte in a theih nading uh ahi hi; kei pen Topa na Pasian uh ka hi hi,” a ci hi.
            </VERS>
            <VERS vnumber="44"> Tu-a bangin Moses in Israel mite tungah Topa’ pawi a kisehte a gen hi.</VERS>
        </CHAPTER>
        <CHAPTER cnumber="24">
            <VERS vnumber="1-2"> “Meivak khat a tawntungin a kivaksuak theih nadingin meivak adingin oliv gah a kisuzante panin sathau siangtho nang kiangah hong paipih nading uh Israel mite thu pia in. </VERS>
            <VERS vnumber="3"> Kikhopna buk sung, thuciamna singkuang dalna puan pualamah, Aaron in nitak a kipanin zingsang dongin Topa’ mai-ah a tawntungin tua meivak a ngeina bangin koih dinga, tua pen na khang tawntungun ngeina khat hi tawntung ding hi. </VERS>
            <VERS vnumber="4"> Amah in kham citak meivakkhuam tungah meivakte a ngeina bangin Topa’ mai-ah omsak tawntung ding hi.
            </VERS>
            <VERS vnumber="5"> “Nangmah in annel la inla, tua panin moh sawm le nih bawlin em in; moh khat ciangin annel lawh nih hi ding hi. </VERS>
            <VERS vnumber="6"> Nangmah in kham citak sabuai tungah tuate gual nihin na koih dinga, gual khatah guk om ding hi. </VERS>
            <VERS vnumber="7"> Phawkna-in Topa’ tungah mei tawh biakna-in piak dingin anlum tawh a paikhawm theih nadingin nangmah in a gual nihte-ah paknamtui siangtho na koih ding hi. </VERS>
            <VERS vnumber="8"> Sabbath ni simin Aaron in a tawntung thuciamna-in Israel mite tang dingin Topa’ mai-ah a ngeina bangin koih tawntung ding hi. </VERS>
            <VERS vnumber="9"> Tua pen Topa’ tungah mei tawh kihal biakna sung panin amah in a tawntung a a ngah ding, a siangtho pen ama kaih ahih manin, Aaron le a suante-a’ ding hi a, amaute in a siangtho mun khatah ne ding uh hi,” a ci hi.
            </VERS>
            <VERS vnumber="10"> Tu-in Israel numei khat’ tapa, a pa Egypt mi ahi khat, Israel mite lakah a pai hi. Israel numei’ tapa le Israel mi khat giahphual ah kitawng uh a, </VERS>
            <VERS vnumber="11"> Israel numei’ tapa in Min Siangtho gensia-in samsia hi. Amaute in Moses kiangah amah paipih uh hi. Ama nu’ min pen Shelomith hi a, Dan minam, Dibri’ tanu ahi hi. </VERS>
            <VERS vnumber="12"> Topa’ deihna amaute tungah a kigen mateng amaute in tua mipa khumcip uh hi.
            </VERS>
            <VERS vnumber="13"> Topa in Moses kiangah, </VERS>
            <VERS vnumber="14"> “A samsia mipa pen giahphual pualamah paipih in. Ama samsiat a za mi khempeuh ama lu tungah amau’ khut ngasak inla, mihonte khempeuh amah denglumsak in. </VERS>
            <VERS vnumber="15"> Tua ciangin Israel mite tungah hih bangin gen in: Ama Pasian a samsia mi peuhmah in ama khialhna thuak ding hi. </VERS>
            <VERS vnumber="16"> Topa’ min a gensia mipa kithat ding hi. Mihonte khempeuh in amah denglum ding uh hi. Peemta hitaleh tualsung mi hitaleh, Min Siangtho a gensiate kithat ding hi.
            </VERS>
            <VERS vnumber="17"> “Mi a that pa kithat ding hi. </VERS>
            <VERS vnumber="18"> Ganhing a that pa in a ganhing mahin loh ding hi. A thu-in ci lehang nuntakna le nuntakna a kithuk ding ahi hi.
            </VERS>
            <VERS vnumber="19"> “Mi khat in a veengte khat a poisak leh, ama hih bangin ama tung mahah kithukkik dinga, </VERS>
            <VERS vnumber="20"> guh kitan tang ding guh kitan, mittang tang ding mittang, ha tang ding ha kihih dinga, amah in mi khat a poisak bangin amah kipoisak ding hi. </VERS>
            <VERS vnumber="21"> Ganhing a that pa in loh dinga, mi a that pa kithat ding hi. </VERS>
            <VERS vnumber="22"> Note in peemta le tualsung mi adingin ngeina a kibang khat na nei ding uh hi; bang hang hiam cih leh kei pen Topa na Pasian uh ka hi hi,” a ci hi.
            </VERS>
            <VERS vnumber="23"> Tua ahih ciangin Moses in Israel mite tungah hih thu a gen hi. Amaute in a samsia mipa giahphual pualamah paipih uh a, suang tawh a denglum uh hi. Topa in Moses a thupiak bangin Israel mite in a hih uh hi.
            </VERS>
        </CHAPTER>
        <CHAPTER cnumber="25">
            <VERS vnumber="1"> Topa in Sinai Mual tungah Moses kiangah, </VERS>
            <VERS vnumber="2"> “Israel mite tungah hih bangin gen in: Note kong piak leitangah na tun uh ciangin, Topa pahtawina-in leitang tawlngak hun na omsak ding uh hi. </VERS>
            <VERS vnumber="3"> Kum guk sung note in na lo uh na pawi ding uh a, kum guk sung na leenggui lo uh hahin a gahte na kaikhawm ding uh hi. </VERS>
            <VERS vnumber="4"> Ahih hangin a kum sagihna-ah leitang ading a thupi tawlngakna sabbath, Topa pahtawina sabbath om ding hi. Note in na lo uh na pawi kei ding uh a, na leenggui lo uh na hah kei ding uh hi. </VERS>
            <VERS vnumber="5"> A li pote note in na kaikhawm kei ding uh a, a kipuah lo leenggui gahte na khawm kei ding uh hi. Leitang adingin a thupi tawlngakna hi ding hi. </VERS>
            <VERS vnumber="6"> Lo na khawh loh uh hangin leitang tawlngak kumin a piang tawmte in note ading, na sila numei le na sila pasalte ading, a kicial nasemte le note tawh a teeng a peem mite ading an hong sik ding hi. </VERS>
            <VERS vnumber="7"> A piang khempeuhte pen na bawngte uh le na leitang uhah a om ganhingte’ an ding ahi hi.
            </VERS>
            <VERS vnumber="8"> “Kum nipi sagih hun pen note adingin kum sawmli le kua ahih theih nadingin note in kum nipi sagih, kum sagih mun sagihvei na simto ding uh hi. </VERS>
            <VERS vnumber="9"> Tua ciangin note in kha sagihna a ni sawm ni-in nakpi-in peengkul na tum ding uh a, kilemna ni-in note in na gam sung khempeuh uhah peengkul aw na ging khiasak ding uh hi. </VERS>
            <VERS vnumber="10"> Note in a kum sawmngana siangthosakin, gam sunga a teeng mi khempeuh tungah suahtakna thu na zasak ding uh hi. Note in nomau’ neihsa ciat ngahkikin, sila-in a kizuak mite nomau’ innkuanpihte ciat kiangah na ciahkik uh ciangin note adingin jubilee hi ding hi. </VERS>
            <VERS vnumber="11"> Tua a kum sawmngana pen note adingin jubilee hi ding hi. Tua kum sungin note in lo pawi loin, a li pote zong la loin, a kihah lo leengguite panin zong leenggah na khawm kei ding uh hi. </VERS>
            <VERS vnumber="12"> Bang hang hiam cih leh tua pen jubilee ahi hi. Tua pen note-a’ dingin siangtho dinga, note in lo panin a piang tawmte na ne ding uh hi.
            </VERS>
            <VERS vnumber="13"> “Hih jubilee kum sungin note khempeuh in nomau’ neihsa ciat na ngahkik ding uh hi. </VERS>
            <VERS vnumber="14"> Note in na veengte’ tungah na zuak uh ahi zongin na veengte’ kiang panin na lei uh ahi zongin note khatlekhat na kikhem kei ding uh hi. </VERS>
            <VERS vnumber="15"> Jubilee khit ciangin a jubilee kik dong a kum phazah tawh kituakin note in na veengte uh kiang panin lei-in, a an piang ding kum zah tawh kituakin amau in note tungah hong zuak ding uh hi. </VERS>
            <VERS vnumber="16"> A kum a tam lai leh a man na tamsak ding uh a, a kum a tawm leh a man na tawmsak ding uh hi. Bang hang hiam cih leh no tungah hong zuak pen a tuk tung ding zah ahi hi. </VERS>
            <VERS vnumber="17"> Note khatlekhat kikhem loin na Pasian uh na zahtak ding uh hi; bang hang hiam cih leh kei pen Topa ka hi hi.
            </VERS>
            <VERS vnumber="18"> “Tua ahih ciangin note in ka thukhamte le ka biakna ngeina kipte zui-in tuate na sem ding uh hi. Tua hileh note lungmuang takin gam sungah na teeng ding uh hi. </VERS>
            <VERS vnumber="19"> Leitang in an hong piangsak dinga, note in na khamtakun ne-in, lungmuang takin na teeng ding uh hi.
            </VERS>
            <VERS vnumber="20"> “Note in, ‘Lo lah pawi loin, an lah la kei lehang, a kum sagihna-ah bang ne ding ihi hiam?’ na cih uhleh </VERS>
            <VERS vnumber="21"> keimah in a kum gukna-ah note tungah thupha kong pia dinga, kum thum sung khom ding an hong piang ding hi. </VERS>
            <VERS vnumber="22"> A kum giatna-ah lo na pawi ding uh ciangin, note in anlui na ne lai ding uh hi. Anthak hong tun a kum kuana mateng note in a lui na ne ding uh hi.
            </VERS>
            <VERS vnumber="23"> “Leitang pen keima-a’ ahih manin neihsuak dingin leitang kizuak lo ding hi; bang hang hiam cih leh note pen kei tawh a omkhawm khualmi le peemtate na hi uh hi.
            </VERS>
            <VERS vnumber="24"> “Note in na neih uh leitang khempeuh na kitanhkiksak thei ding uh hi. </VERS>
            <VERS vnumber="25"> Na sanggampa zawngin a neihsa leitang khenkhat a zuak leh, amah tawh a kinai a behpa hong pai-in a sanggampa’ zuaksa tanh ding hi. </VERS>
            <VERS vnumber="26"> Mi khat in tua na a tatsak ding mi a neih kei a, a mahmah hong haukikin a tanh zo dingin a pian leh, </VERS>
            <VERS vnumber="27"> amah in tua na a zuak zawh a kumte sim dinga, a zuakna mipa tungah a piak lai ding a kisam zah pia dinga, amah in a neihsa ngahkik ding hi. </VERS>
            <VERS vnumber="28"> Ahih hangin amah in ama adingin ngahkik zawh nading lampi a neih kei leh, tua ama zuak leitang pen jubilee kum mateng a leipa’ khut sungah om ding hi. Jubilee kum ciangin tua leitang kipiakhia dinga, amah in a neihsa ngahkik ding hi.
            </VERS>
            <VERS vnumber="29"> “Mi khat in khuapikulh sungah tenna inn khat a zuak leh, a kizuak khit kum khat bit sungin amah in tanhkik thei dinga, kum khat bit sungin amah in tatkik theih nading thu nei ding hi. </VERS>
            <VERS vnumber="30"> Tua pen kum khat bit sungin a kitatkik kei leh, khuapikulh sunga om tua inn pen a leipa in khang tawntungin a neih dingin kibawlsak dinga, jubilee kum ciangin zong kipiakhiakik tuan nawn lo ding hi. </VERS>
            <VERS vnumber="31"> Ahih hangin a kimkotah kulh a nei lo khua neu-a innte pen gam sung lote tawh a kibangin kingaihsun ding hi. Tuate kitanhkik thei dinga, jubilee kum ciangin tuate kipiakhia ding hi. </VERS>
            <VERS vnumber="32"> Ahi zongin Levi mite’ khuapite, amau’ neihsa khuapite-a innte ahihleh, Levi mite in khatvei peuh ciangin tanh thei ding uh hi. </VERS>
            <VERS vnumber="33"> Levi mi khatpeuh in ama tatkik theih ding hinapi a tatkik zawh kei leh, amau’ neihsa khuapi sunga tua inn pen jubilee kum ciangin kipiakik ding hi. Bang hang hiam cih leh Levi mite’ khuapi sunga innte pen Israel mite’ lakah amau’ neihsa ahi hi. </VERS>
            <VERS vnumber="34"> Ahih hangin amau’ khuapi taang gamte kizuak thei lo ding hi; bang hang hiam cih leh tua pen amau’ neih tawntung na ahi hi.
            </VERS>
            <VERS vnumber="35"> “Na sanggampa uh zawngin, note bangin amah a kivak zawh kei leh, note in amah na vak ding uh hi. Khualmi le peemta bangin amah pen note tawh hong om ding hi. </VERS>
            <VERS vnumber="36"> Na sanggampa uh no kiangah hong ten theih nadingin ama tung panin a meet a khang la kei unla, na Pasian uh zahtak un. </VERS>
            <VERS vnumber="37"> Note in ama tungah a meetin sum leitawi pia loin, ama tungah a meetin na an uh zong na pia kei ding uh hi. </VERS>
            <VERS vnumber="38"> Kei pen note’ Pasian ahi ding le, note tungah Kanaan leitang a hong pia dingin Egypt gam panin note a hong pai khiatpih Topa na Pasian uh ka hi hi.
            </VERS>
            <VERS vnumber="39"> “Na gei-a om na sanggampa zawngin, nangma tungah a mahmah hong kizuak leh, sila bangin na na semsak kei ding hi. </VERS>
            <VERS vnumber="40"> Amah pen a kicial nasem le peemta bangin nang kiangah om ding hi. Amah in jubilee kum mateng nangma na hong sem dinga, </VERS>
            <VERS vnumber="41"> tua ciangin nang kiang panin amah le ama kiangah a om a tate pai khia dinga, ama innkuan zuan kikin, a pate’ neihsa ngahkik ding hi. </VERS>
            <VERS vnumber="42"> Bang hang hiam cih leh amaute pen Egypt gam panin ka pai khiatpih keima nasemte hi a, amaute sila-in kizuak lo ding hi. </VERS>
            <VERS vnumber="43"> Note in hih gawpgawpna tawh amah na uk kei ding uh a, na Pasian uh na zahtak ding uh hi. </VERS>
            <VERS vnumber="44"> Note in na neih theih ding uh sila numei le sila pasalte hih bang ahi hi: Na kimkot uha om minam dangte lak panin sila numei le sila pasal na lei thei ding uh hi. </VERS>
            <VERS vnumber="45"> Note in na gam sung uhah a suak, note lakah a hong peem khualmite le note tawh a om amau’ innkuante lak panin zong na lei thei ding uh a, amaute pen nomau a’ hi thei ding uh hi. </VERS>
            <VERS vnumber="46"> Note in amaute pen note’ khit ciangin na tapate uh tungah amau’ neih tawntung dingin a luah dingin na pia thei ding uh hi. Note in sila-in amaute na nei thei ding uh a, ahih hangin na sanggam uh Israel mite khatlekhat hih gawpgawpna tawh na ki-uk kei ding uh hi.
            </VERS>
            <VERS vnumber="47"> “Note lakah a teeng khualmi ahih kei leh peemta khat hong hau a, ama kiang a om na sanggampa uh zawngin, no tawh a om khualmipa tung ahi a, peemta mipa tungah ahi zongin, tua ahih kei leh khualmipa’ innkuan khat peuhpeuh tungah amah a kizuak leh, </VERS>
            <VERS vnumber="48"> amah a kizuak khit ciangin amah kitanhkik thei dinga, ama sanggamte khat peuhpeuh in amah tanh thei ding hi. </VERS>
            <VERS vnumber="49"> Ama innlak pa ahih kei leh a innlak sanggampa in tanh thei ding hi. Ama innkuan sunga a kinaipih a beh khatpeuh in amah tanh thei ding hi. Tua ahih kei leh zong amah a hauh leh a mahmah kitanhkik thei ding hi. </VERS>
            <VERS vnumber="50"> Midang tungah a mahmah a kizuak a kipan jubilee kum dong amah a leipa tawh tuat dinga, ama suahtak nading sum pen a kum phazah tawh kituak hi ding hi. A topa tawh a omkhawm hun sungteng pen a kicial nasem khat thaman zahin seh ding hi. </VERS>
            <VERS vnumber="51"> Kum tampi in a sap lai leh, amah in tuate tawh a kituakin ama thaman ding a kipiakna sung panin ama kitatkhiat nadingin piakik ding hi. </VERS>
            <VERS vnumber="52"> Ahih hangin jubilee kum ding kum tawmkhat bek in a sap leh amah in a topa tawh tuatna khat nei ding hi. Ama sepsak ding kum a omlai tawh kituakin ama kitatkhiat nadingin sum piakik ding hi. </VERS>
            <VERS vnumber="53"> Amah pen a topa tungah a kum kumin a kicial nasem pa tawh kibang ding hi. A topa in note’ muhna-ah hih gawpgawpna tawh amah uk lo ding hi. </VERS>
            <VERS vnumber="54"> Hih bang danin amah a kitatkhiat kei leh, jubilee kum ciangin amah le amah tawh a om a tate kikhahkhia ding hi. </VERS>
            <VERS vnumber="55"> Bang hang hiam cih leh Israel mite pen kei adingin nasemte ahi uh hi. Amaute pen Egypt gam panin keimah in ka pai khiatpih keima nasemte ahi uh hi; kei pen Topa na Pasian uh ka hi hi.
            </VERS>
        </CHAPTER>
        <CHAPTER cnumber="26">
            <VERS vnumber="1"> “Note in nomau adingin a mai-ah na kun dingun milim bawl loin, a kiseek milim hitaleh biakna song hitaleh na dingsak kei ding uh a, na gam sung uhah suang milim na phut kei ding uh hi; bang hang hiam cih leh kei pen Topa na Pasian uh ka hi hi.  </VERS>
            <VERS vnumber="2"> Note in ka sabbath-te tangin keimah hong kibiakna mun na zahtak ding uh hi; kei pen Topa ka hi hi.
            </VERS>
            <VERS vnumber="3"> “Note in ka thukham zui-in, ka thupiaknate mangin tuate na sep uhleh, </VERS>
            <VERS vnumber="4"> keimah in note tungah guahtui a hunin kong pia dinga, leitang in an hong piangsakin, lo-a kungte in amau’ gah gah ding uh hi. </VERS>
            <VERS vnumber="5"> Na cil uh ante leenggah lawh hun dong kimang dinga, leenggah minte zong lopawi hun dong kimang ding hi. Note in na khamtakun an na ne ding uh a, lungnuam takin na gam sung uhah na teeng ding uh hi.
            </VERS>
            <VERS vnumber="6"> “Keimah in gam sungah nopsakna hong pia-in, note lungnuam takin na lum ding uh a, bangmah in note hong lausak lo ding hi. Keimah in gam sung panin ganhing gilote ka hawl khia dinga, galkidona in na gam uh hong nawk lo ding hi. </VERS>
            <VERS vnumber="7"> Note in na galte uh na delh ding uh a, note’ mai-ah namsau in amaute puksak ding hi. </VERS>
            <VERS vnumber="8"> Note nga in zakhat zo-in, note zakhat in tul sawm na zo ding uh hi. Note’ mai-ah namsau in na galte uh puksak ding hi. </VERS>
            <VERS vnumber="9"> Keimah in note ka hong pi ngaihsut dinga, note hong pungsakin, tampi kong phasak dinga, note tawh ka thuciamna ka kipsak ding hi. </VERS>
            <VERS vnumber="10"> Note in sauveipi a kikhol anluite ne-in, a thak koih nadingin a lui na hahsiang masa ding uh hi. </VERS>
            <VERS vnumber="11"> Keimah in note lakah omna ka bawl dinga, keimah in note kong kih kei ding hi. </VERS>
            <VERS vnumber="12"> Keimah, note’ lakah omin note’ Pasian ka hi dinga, note, keima mite na hi ding uh hi. </VERS>
            <VERS vnumber="13"> Note pen amau’ sila na hih loh nadingun Egypt gam panin note a hong pai khiatpih Topa na Pasian uh ka hi hi. Keimah in note’ gimna hakkolte kuaitanin note a dingtangin kong paisak hi.
            </VERS>
            <VERS vnumber="14"> “Ahih hangin note in ka thu ngai loin, hih thupiaknate khempeuh na hih kei uh a, </VERS>
            <VERS vnumber="15"> ka thukhamte nialin, ka biakna ngeina kipte kih a, ka thupiaknate khempeuh sem loin, ka thuciamna na palsat uhleh, </VERS>
            <VERS vnumber="16"> keimah in note tungah hih bangin kong hih ding hi: Note’ tungah hong tung dingin keimah in thakhatthu a dipkuatna, zawngkhalna le mite siasakin nuntakna a kiamsak ding cisa natna kong tungsak ding hi. Note’ lopawi zong a mawkna hi ding hi; bang hang hiam cih leh na galte un tuate ne ding hi. </VERS>
            <VERS vnumber="17"> Keimah in note kong maisiat dinga, na galte uh mai-ah lelhna na thuak ding uh hi. Note hong mudah mite in note hong uk dinga, kuamah in note hong delh lo napi-in na tai ding uh hi.
            </VERS>
            <VERS vnumber="18"> “Tua bang hinapi-in note in ka thu nong ngaih kei veve uhleh, keimah in na khialhna hangun a zah sagih vei-in note kong thuhilhkik dinga, </VERS>
            <VERS vnumber="19"> keimah in na kiphatsakpih uh note’ vangliatna susia-in, van panin guah hong zusak loin, na leitang uh sik ka bangsak ding hi. </VERS>
            <VERS vnumber="20"> Na leitang un an piangsak loin, na gam sung uha kungte in amau’ gah gah lo ding ahih manin note’ thatang a mawkna-in a bei hi ding hi.
            </VERS>
            <VERS vnumber="21"> “Tua ciangin kei hong demin, keima thu na ngaih kei lai uhleh, keimah in note’ khialhna a zah sagih vei-in note’ tungah gimna kong tungsak ding hi. </VERS>
            <VERS vnumber="22"> Keimah in note’ lakah gamsate hong khahin, amaute in na tate uh hong neksak ding uh a, na ganhingte uh susia-in, note mi tawmno khat hong suah dinga, note’ lampite zong gamkhing hong suak ding hi.
            </VERS>
            <VERS vnumber="23"> “Hih banga hihna tawh note hong kihei tuan loin, kei na hong demlai uhleh, </VERS>
            <VERS vnumber="24"> kei zong note hong gawtin, kei mahmah in na khialhnate uh hangin a zah sagih vei-in kong sat ding hi. </VERS>
            <VERS vnumber="25"> Keimah in, thuciamna omsa bangin phulakna na a sem ding namsau khat note’ tungah kong tungsak ding hi. Na khuapi sung uhah note na kikaihkhop uhleh zong keimah in note’ lakah natna kong tungsak dinga, na galte uh khut sungah note hong kipia ding hi. </VERS>
            <VERS vnumber="26"> Keimah in note’ nuntakna an ka suksiat ciangin, an kicing lo ahih manin nupi sawm in meibung khat sungah na anlum uh emkhawm dinga, na anlum uh a tawitehin hong pia khiakik ding hi. Note in na ne ding uh a, na kham zo kei ding uh hi.
            </VERS>
            <VERS vnumber="27"> “Tua bang hinapi-in note in keima thu ngai loin, kei na hong demlai uhleh, </VERS>
            <VERS vnumber="28"> note ka hong heh ngawh bawl dinga, note’ khialhna hangin a zah sagih vei-in kong thuhilh ding hi. </VERS>
            <VERS vnumber="29"> Note na gil uh kial lua ding ahih manin na tapate uh le na tanute uh’ sa na ne ding uh hi. </VERS>
            <VERS vnumber="30"> Keimah in mual dawna na biaknate uh susia-in, na paknamtui biakna taute uh phukin, note’ milim’ siluang hawmte tungah na luanghawmte uh ka pai dinga, keimah in note kong kih ding hi. </VERS>
            <VERS vnumber="31"> Keimah in na khuapite uh siasakin, na biakna munte uh gamkhing ka suaksak dinga, nomau’ hong biakna a gim namtuite ka diik kei ding hi. </VERS>
            <VERS vnumber="32"> Keimah in leitang ka siasak dinga, tua tungah a teeng na galte un lamdangsa ding uh hi. </VERS>
            <VERS vnumber="33"> Keimah in minam dangte lakah note kong thehthang dinga, keimah in namsau a paai panin dokin note kong delh ding hi. Na leitang uh gamkhing suak dinga, na khuapite uh a sia hi ding hi. </VERS>
            <VERS vnumber="34"> Tua ciangin na galte uh leitangah na om tanvei uh, gamkhingin a om sungteng, leitang in tawlngak hun a ngah hi ding hi. Leitang tawlnga-in, a sabbath-te a tang hi ding hi. </VERS>
            <VERS vnumber="35"> Ama tungah na ten laitakun na ngahsak loh uh tawlngakna ahi a sabbath-te, gamkhingin a om sungteng a tawlnga hi ding hi.
            </VERS>
            <VERS vnumber="36"> “Note’ sung panin galte’ leitangah a omlai mite tungah lungsim gimna ka tungsak ding hi. Nahthel ging in amaute taisak dinga, namsau mai-ah mi khat a tai bangin amaute tai ding uh a, kuamah in a delh lohpi-in amaute puk ding uh hi. </VERS>
            <VERS vnumber="37"> Kuamah in delh lo napi-in namsau mai pan a tai khia bangin khatlekhat na kiphupai ding uh a, na galte uh nan zawh nading vangliatna na nei kei ding uh hi. </VERS>
            <VERS vnumber="38"> Minam dangte lakah note na sia ding uh a, na galte uh’ leitang in note hong valhtum ding hi. </VERS>
            <VERS vnumber="39"> Note’ sung panin galte’ leitangah a omlaite amau’ mawhna hangin kiam ding uh a, amau’ pute pate a mawhna uh hangin a kiam bangun amau zong a kiam ding uh hi.
            </VERS>
            <VERS vnumber="40-41"> “Ahih hangin kei tungah khemna tawh hong gamtatnasa uh le kei hong demna uh hangin amaute gawt bawlin, amau’ galte’ leitangah amaute ka paipihna hangin, amau’ mawhna le a pu a pate uh mawhna pulakin a lungsim uh niamkhiatin, amaute in a mawhna a kipuahphat uhleh, </VERS>
            <VERS vnumber="42"> keimah in Jakob tawh ka thuciamna, Isaac tawh ka thuciamna le Abraham tawh ka thuciamna ka phawk dinga, leitang zong ka phawk ding hi.   </VERS>
            <VERS vnumber="43"> Ahih hangin amaute in leitang nusia-in, amaute om loin gamkhingin a om sungteng leitang in a sabbath-te na ngah ding hi. Amaute in ka biakna ngeina kipte nialin, ka thukhamte mudah uh ahih manin, a mawhna uh a kipuahphat ding uh kisam hi. </VERS>
            <VERS vnumber="44"> Bangbang ahi zongin, a galte uh gam sungah amaute a om sungteng uh keimah in amaute nil khia loin, amaute a susia mai mang zah ding le amaute tawh ka thuciamna a pelhzah dingin amaute ka mudah kei ding hi; bang hang hiam cih leh kei pen Topa amau’ Pasian ka hi hi. </VERS>
            <VERS vnumber="45"> Ahih hangin keimah in amaute ka ngaihsutna-in amau’ Pasian ka hih theih nadingin, minam dangte’ muhna-ah Egypt gam panin ka pai khiatpih amau’ pulepate tawh ka thuciamna ka phawk ding hi; kei pen Topa ka hi hi,” a ci hi.
            </VERS>
            <VERS vnumber="46"> Hihte pen Moses tungtawnin Sinai Mual tungah Topa in amah le Israel mite kikalah a bawl thukhamte le biakna ngeina kipte le thute ahi hi.</VERS>
        </CHAPTER>
        <CHAPTER cnumber="27">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite tungah hih bangin gen in: Mi khat in a tuam vilvelin kiciamna a bawl ciangin, tua a kiciam mite pen nangmah in Topa-a’ in na seh dinga, a nuai-a kiseh bangin kitanh-in suaktakik thei ding hi. </VERS>
            <VERS vnumber="3"> Pasal kum sawmnih panin kum sawmguk a phate a man na sehna pen, biakinn shekel zangin pasal khat ciangin ngun shekel sawmnga hi ding hi. </VERS>
            <VERS vnumber="4"> Numei ahihleh shekel sawmthum hi ding hi. </VERS>
            <VERS vnumber="5"> Kum nga pan kum sawmnih ciang a phate, pasal ahihleh shekel sawmnih hi dinga, numei ahihleh shekel sawm hi ding hi. </VERS>
            <VERS vnumber="6"> Kha khat pan kum nga ciang a phate pen pasal ahihleh ngun shekel nga hi dinga, numei ahihleh ngun shekel thum hi ding hi. </VERS>
            <VERS vnumber="7"> Kum sawmguk pan a tungsiahte pen pasal ahihleh shekel sawm le nga hi dinga, numei ahihleh shekel sawm hi ding hi.
            </VERS>
            <VERS vnumber="8"> “Mi khatpeuh zawnglua-in nangma sehzah a piak zawh kei leh, siampipa kiangah a mi hong kipaipih dinga, siampipa in ama man seh ding hi. A kiciam mipa a siamna tawh kizui-in siampipa in ama man seh ding hi.
            </VERS>
            <VERS vnumber="9"> “Mite in Topa’ tungah biakna-in a piakte pen ganhing ahihleh, mi khatpeuh in Topa’ tungah a piak tua bang ganhingte khempeuh a siangtho ahi hi. </VERS>
            <VERS vnumber="10"> Amah in na khat peuhpeuh, a hoihte a hoih lo tawh ahi zongin, a hoih lote a hoih tawh ahi zongin, laih lo, khek lo ding hi. Amah in ganhing khat ganhing adang khat tawh a khek leh, tua ganhing le a khekna ganhing a siangtho hi khawm ding hi. </VERS>
            <VERS vnumber="11"> Tua pen Topa’ tungah a kipia thei lo ganhing nin khat ahihleh, mipa in siampipa mai-ah a ganhing paipih dinga, </VERS>
            <VERS vnumber="12"> siampipa in hoih hi, ci-in ahi zongin sia hi, ci-in ahi zongin a man zah seh ding hi. </VERS>
            <VERS vnumber="13"> Ahih hangin amah in tua ganhing a tatkik nop leh, a kisehna banah nga-ah khat behlap ding hi.
            </VERS>
            <VERS vnumber="14"> “Mi khatpeuh in a siangtho dingin Topa’ tungah a inn a ap ciangin, siampipa in a hoihna le a hoih lohna tawh kizui-in a man seh dinga, siampipa’ sehna bangin kip ding hi. </VERS>
            <VERS vnumber="15"> A ap pa in ama inn a tatkik nop leh, a kisehna banah nga-ah khat sum tawh behlap dinga, tua inn ama a’ hikik ding hi.
            </VERS>
            <VERS vnumber="16"> “Mi khat in a luah ama leitang phelkhat Topa’ tungah a ap leh, nangma sehna pen khaici vawh zah ding tawh kizui ding hi. Mangbuhham beem khat dim a pawina leitang pen ngun shekel sawmnga-in kiseh ding hi. </VERS>
            <VERS vnumber="17"> Amah in jubilee kum a kipanin a lo a ap leh, nangma sehna zahzah bit ding hi. </VERS>
            <VERS vnumber="18"> Ahih hangin jubilee kum khit ciangin amah in a lo a ap leh, siampipa in jubilee kumkik dong a omlai kumte tawh kizui-in a manzah sum seh dinga, nangma sehna zah panin kikhiam ding hi. </VERS>
            <VERS vnumber="19"> Lo a ap pa in a tatkik nop leh, a kisehna banah nga-ah khat sum tawh behlap dinga, tua lo ama a’ hisuak ding hi. </VERS>
            <VERS vnumber="20"> Ahih hangin amah in a lo a tanh nuam lo ahi a, amah in midang khat tungah a zuak ahi zongin ahihleh, tua pen amah in tanhkik thei nawn lo ding hi. </VERS>
            <VERS vnumber="21"> A lo pen, jubilee huna piak khiat ciangin, a ki-apsa lo mah bangin Topa’ tungah a siangtho hi dinga, siampipa in tua lo tang ding hi.
            </VERS>
            <VERS vnumber="22"> “Amah in luahna tawh a neih ahi lo, a leisa lo pen Topa’ tungah a ap leh, </VERS>
            <VERS vnumber="23"> siampipa in jubilee kum ciang dong ding tua man seh dinga, tua ni-in a mipa in a kiseh zah, Topa’ tungah a siangtho-in pia ding hi. </VERS>
            <VERS vnumber="24"> Jubilee kum ciangin a lo pen a kileinapa, gamhluahna tawh tua leitang a nei mipa tungah tungkik ding hi.
            </VERS>
            <VERS vnumber="25"> “A kisehna peuhmah biakinn shekel kizang ding hi; gerah sawmnih ciangin shekel khat hi ding hi.
            </VERS>
            <VERS vnumber="26"> “Ahih hangin tacil pen Topa a’ hi khinzo ahih mah bangin, kuamah in ganhing tacilte ap thei lo ding hi; bawng hitaleh tuu hitaleh Topa-a’ ahi hi. </VERS>
            <VERS vnumber="27"> Ganhing nin ahihleh, nangma sehna bangin amah in leikikin, tua banah seh nga-ah khat behlap ding hi. Tua hi lo a, a kitat kei leh, a kisehna bangin kizuak ding hi.
            </VERS>
            <VERS vnumber="28"> “Ahih hangin mi khat in a neih, Topa’ tungah a ap, a ki-apsa nate, mi hitaleh ganhing hitaleh, a luah ama lo hitaleh, kizuak lo ding, kitanh lo ding hi. A ki-ap na peuhmah Topa’ tungah a siangtho pen ahi hi. </VERS>
            <VERS vnumber="29"> Mite lak nangawn panin a kisusia mang dingin a ki-apsa mi peuhmah, kitanh lo dinga, kithat ding hi.
            </VERS>
            <VERS vnumber="30"> “Leitang panin a piang khempeuh khaici hitaleh singgah hitaleh sawm-ah-khat Topa a’ hi a, Topa adingin siangtho hi. </VERS>
            <VERS vnumber="31"> Mi khatpeuh in sawm-ah-khat a piak na khat peuhpeuh a tat nop leh, amah in tua banah nga-ah khat behlap ding hi. </VERS>
            <VERS vnumber="32"> Bawnghon leh tuulekeel hon sawm-ah-khat khempeuh le a cing pa’ ciangkhut nuai-a a pai ganhing khempeuh sawm-ah-khat peuhmah Topa adingin a siangtho hi ding hi. </VERS>
            <VERS vnumber="33"> Mi khat in pha hiam sia hiam ci-in kantel lo dinga, khek lo ding hi. A khek leh, tua leh a khekna pen a siangtho hi khawm ding hi. Tua pen kitanh lo ding hi,” a ci hi.
            </VERS>
            <VERS vnumber="34"> Hihte pen Sinai Mual tungah Topa in Israel mite adingin Moses tungah a piak thute ahi hi.</VERS>
        </CHAPTER>
    </BIBLEBOOK>
    <BIBLEBOOK bnumber="4" bname="Gamlak Vakna" bsname="NUM">
        <CHAPTER cnumber="1">
            <VERS vnumber="1"> Amaute, Egypt gam panin a pai khiat zawh uh a kum nihna, a kha nihna a ni masa ni-in, Sinai sehnel gam kikhopna puanbuk sungah Topa in Moses hopihin hih bangin ci hi: </VERS>
            <VERS vnumber="2"> “Nang le Aaron in Israel mihonte khempeuh a innkuankuan, a behbehin, pasal peuhmah a milipin a phazah sim un. </VERS>
            <VERS vnumber="3"> Israel sungah kum sawmnih panin a tungsiah a pha, galdo dingin a kuan thei ding mi khempeuh a honhonin na sim ding uh hi. </VERS>
            <VERS vnumber="4"> A minam simin a beh sungah a lutang ahi mi khat ciat in hong huh ding uh hi. </VERS>
            <VERS vnumber="5"> No hong huh dingte’ min: Reuben sung panin Shedeur’ tapa Elizur;
            </VERS>
            <VERS vnumber="6"> Simeon sung panin Zurishaddai’ tapa Shelumiel;
            </VERS>
            <VERS vnumber="7"> Judah sung panin Amminadab’ tapa Nahshon;
            </VERS>
            <VERS vnumber="8"> Issakhar sung panin Zuar’ tapa Nethanel;
            </VERS>
            <VERS vnumber="9"> Zebulun sung panin Helon’ tapa Eliab;
            </VERS>
            <VERS vnumber="10"> Josef tapate, Efraim sung panin Ammihud’ tapa Elishama le Manasseh sung panin Pedahzur’ tapa Gamaliel;
            </VERS>
            <VERS vnumber="11"> Benjamin sung panin Gideoni’ tapa Abidan;
            </VERS>
            <VERS vnumber="12"> Dan sung panin Ammishaddai’ tapa Ahiezer;
            </VERS>
            <VERS vnumber="13"> Asher sung panin Okran’ tapa Pagiel;
            </VERS>
            <VERS vnumber="14"> Gad sung panin Deuel’ tapa Eliasaf;
            </VERS>
            <VERS vnumber="15"> Naftali sung panin Enan’ tapa Ahira ahi hi,” a ci hi.
            </VERS>
            <VERS vnumber="16"> Hihte pen mihon sung panin a kiteel, amau’ phung sung panin a makaite, Israel behte’ lutangte ahi uh hi.
            </VERS>
            <VERS vnumber="17-19"> Topa in Moses a thupiak bangin Moses le Aaron in a min kilosa hih mite khawmin, a kha nihna a ni masa ni-in amaute in kum sawmnih panin a tungsiah a pha peuhmah a milipin a innkuankuan, a behbehin amau le amau a kiciamteh mihon buppite khawm uh hi. Tua ahih ciangin amah in Sinai sehnel gamah amaute a phazah a sim hi. </VERS>
            <VERS vnumber="20-46"> Kum sawmnih panin a tungsiah a pha pasal peuhmah, a milipin, a innkuankuan, a behbehin, galdo dingin a kuan thei khempeuh, Israel’ tacil Reuben suanlekhakte a kipanin a mi phazah a sim uh a nuai-a bang ahi hi: Reuben minam tul sawmli le tulguk le zanga a pha hi. Simeon minam tul sawmnga le tulkua le zathum a pha hi. Gad minam tul sawmli le tulnga le zaguk le sawmnga a pha hi. Judah minam tul sawmsagih le tulli le zaguk a pha hi. Issakhar minam tul sawmnga le tulli le zali a pha hi. Zebulun minam tul sawmnga le tulsagih le zali a pha hi. Efraim minam tul sawmli le zanga a pha hi. Manasseh minam tul sawmthum le tulnih le zanih a pha hi. Benjamin minam tul sawmthum le tulnga le zali a pha hi. Dan minam tul sawmguk le tulnih le zasagih a pha hi. Asher minam tul sawmli le tulkhat le zanga a pha hi. Naftali minam tul sawmnga le tulthum le zali a pha hi Tua ahih ciangin Israel mi a vekpi, kum sawmnih panin a tungsiah, a beh behin, Israel sung pan galdo dingin a kuan thei pasal peuhmah: A vekpi-in tul zaguk le tulthum le zanga le sawmnga a pha hi Biakbuk lamah Levi mite Kiseh
            </VERS>
            <VERS vnumber="47"> Ahih hangin Levi mite in amau’ nam min mah a tuamin pua uh ahih manin adangte tawh kisimkhawm lo hi. </VERS>
            <VERS vnumber="48"> Bang hang hiam cih leh Topa in Moses kiangah, </VERS>
            <VERS vnumber="49"> “Levi minamte na sim kei dinga, Israel mite lakah amaute na simkhawm kei ding hi. </VERS>
            <VERS vnumber="50"> Ahih hangin Levi mite pen thuciamna biakbuk le a sung nazat khempeuh le tua tawh a kisai na khempeuh a uk dingin seh in. Amaute pen biakbuk le a nazat khempeuh a pua dingte hi a, amaute in a biakbuk semin, a kimkotah phual sat ding uh hi. </VERS>
            <VERS vnumber="51"> Biakbuk a kikhin ding ciangin Levi mite in phel ding uh a, biakbuk a kilam ding ciangin Levi mite mah in lam ding uh hi. Midang khat peuhpeuh in tua nasep a sep leh tua mi kithat ding hi. </VERS>
            <VERS vnumber="52"> Israel mite in a milipun amau’ giahphual ciat le a dialkhai gei ciat uhah a pawlpawlin a puanbuk uh lam ding uh hi. </VERS>
            <VERS vnumber="53"> Ahih hangin Israel mihonte tungah hehna a om loh nadingin thuciamna biakbuk kiimah Levi mite bek in phual sat ding uh a, Levi mite bek in thuciamna biakbuk kem ding uh hi,” a ci hi. </VERS>
            <VERS vnumber="54"> Tua bangin Israel mite gamta uh a, Topa in Moses a thupiak bangin amaute in a sem uh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Giahphualte le Minam Makaite Topa in Moses le Aaron kiangah hih bangin gen hi: </VERS>
            <VERS vnumber="2"> Israel mite in amau’ dialkhai gei ciatah a beh dialkhaite tawh phual sat ding uh a, amaute in a pang simah kikhopna buk mai ngatin phual sat ding uh hi. </VERS>
            <VERS vnumber="3-9"> Nisuahna lampangah phual a sat dingte pen Judah’ giahphual dialkhai a neite hi dinga, a makaite le a mi phazah a nuai-a bang ahi hi: Judah mite a makai pa pen Amminadab’ tapa Nahshon hi a, ama pawl mi tul sawmsagih le tulli le zaguk a pha hi. Issakhar mite a makai pa pen Zuar’ tapa Nethanel hi a, ama pawl mi tul sawmnga le tulli le zali a pha hi. Zebulun mite a makai pa pen Helon’ tapa Eliab hi a, ama pawl mi tul sawmnga le tulsagih le zali a pha hi Judah’ phualah a pawlpawlin a omte a vekpi-in tul za le tul sawmgiat le tulguk le zali a pha hi. A kipaikhiat ciangin amau masa ding uh hi.
            </VERS>
            <VERS vnumber="10-16"> A leitaw lampangah a pawlpawlin Reuben’ giahphual dialkhai a neite hi dinga, a makaite le a mi phazah a nuai-a bang ahi hi. Reuben mite a makai pa pen Shedeur’ tapa Elizur hi a, ama pawl mi tul sawmli le tulguk le zanga a pha hi. Simeon mite a makai pa pen Zurishaddai’ tapa Shelumiel hi a, ama pawl mi tul sawmnga le tulkua le zathum a pha hi. Gad mite a makai pa pen Reuel’ tapa Eliasaf hi a, ama pawl mi tul sawmli le tulnga le zaguk le sawmnga a pha hi. Reuben’ giahphual ah a pawlpawlin a omte a vekpi-in tul za le tul sawmnga le tulkhat le zali le sawmnga a pha hi. Amaute a nihna-ah pai khia ding uh hi.
            </VERS>
            <VERS vnumber="17"> Tua ciangin kikhopna buk pen, giahphualte’ laizangah a om Levi mite’ phual tawh kikhin khawm dinga, a phual sat hun mah bangun amau’ san ciatah a dialkhai uh tawh pai khia ding uh hi.
            </VERS>
            <VERS vnumber="18-24"> A nitumna lampangah a pawlpawlin Efraim giahphual dialkhai a neite hi dinga, a makaite le a mi phazah a nuai-a bang ahi hi. Efraim mite a makai pa pen Ammihud’ tapa Elishama hi a, ama pawl mi tul sawmli le zanga a pha hi. Manasseh mite a makai pa pen Pedahzur’ tapa Gamaliel hi a, ama pawl mi tul sawmthum le tulnih le zanih a pha hi. Benjamin mite a makai pa pen Gideoni’ tapa Abidan hi a, ama pawl mi tul sawmthum le tulnga le zali a pha hi Efraim giahphual ah a pawlpawlin a omte a vekpi-in tul za le tulgiat le zakhat a pha hi. Amaute a thumna-ah pai khia ding uh hi.
            </VERS>
            <VERS vnumber="25-31"> A leilu lampangah a pawlpawlin Dan giahphual dialkhai a neite hi dinga, a makaite le a mi phazah a nuai-a bang ahi hi. Dan mite a makai pa pen Ammishaddai’ tapa Ahiezer hi a, ama pawl mi tul sawmguk le tulnih le zasagih a pha hi. Asher mite a makai pa pen Okran’ tapa Pagiel hi a, ama pawl tul sawmli le tulkhat le zanga a pha hi. Naftali mite a makai pa pen Enan’ tapa Ahira hi a, ama pawl mi tul sawmnga le tulthum le zali a pha hi. Dan’ giahphual a om mi a vekpi-in tul za le tul sawmnga le tulsagih le zaguk a pha hi. Amaute a dialkhai tawh kizui-in a pai nunung ding uh ahi hi.
            </VERS>
            <VERS vnumber="32"> Hihte pen Israel mite a beh zui-a kisim hi a, a pawlpawlin giahphual ah a om mi a vekpi-in tul zaguk le tulthum le zanga le sawmnga a pha hi. </VERS>
            <VERS vnumber="33"> Ahih hangin Topa in Moses a thupiak bangin Israel mite lakah Levi mite kisimkhawm lo hi.
            </VERS>
            <VERS vnumber="34"> Tua bangin Israel mite gamta uh hi. Topa in Moses a thupiak bangin a beh tawh kizui-in a innkuankuanin amau’ dialkhaite’ gei-ah giahphual sat uh a, tua bangmahin pai khia uh hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Hihte pen Sinai Mual tungah Topa in Moses tawh a thugen hun lai-a Aaron le Moses’ huna mite ahi hi. </VERS>
            <VERS vnumber="2"> Aaron’ tapate’ minte in: A ta upa Nadab, Abihu, Eleazar le Ithamar hi a, </VERS>
            <VERS vnumber="3"> sathau a kinilh siampi, siampi za-ah na a sem dingin a kikipsak, Aaron’ tapate’ minte ahi hi. </VERS>
            <VERS vnumber="4"> Ahih hangin Sinai sehnel gam Topa’ mai-ah mei siangtho lo a zat uh ciangin Topa’ mai-ah Nadab le Abihu si hi. Amaute in ta nei lo uh ahih ciangin Eleazar le Ithamar in a pa uh Aaron’ nuntak sungteng bek siampi na a sem uh ahi hi.
            </VERS>
            <VERS vnumber="5"> Topa in Moses kiangah, </VERS>
            <VERS vnumber="6"> “Levi minamte va paipih inla, amaute in siampi Aaron’ na a sep theih nadingun a mai-ah va koih in. </VERS>
            <VERS vnumber="7"> Amaute in biakbuk-ah a sep uh ciangin amah le mihonpi adingin kikhopna buk mai-ah na sem ding uh hi. </VERS>
            <VERS vnumber="8"> Amaute in kikhopna buk sung nazat khempeuh vaan ding uh a, biakbuk-ah a sep uh ciangin Israel mite adingin na sem ding uh hi. </VERS>
            <VERS vnumber="9"> Nangmah in Aaron le a tapate’ tungah Levi mite na pia dinga, amaute pen Israel mite lak panin keima tungah a kipiate hi ding uh hi. </VERS>
            <VERS vnumber="10"> Nangmah in Aaron le a tapate na seh dinga, amaute in a siampi nasep uh don ding uh hi. Ahih hangin midang khatpeuh in siampi nasep a sep leh, tua mi kithat ding hi,” a ci hi.
            </VERS>
            <VERS vnumber="11"> Topa in Moses kiangah, </VERS>
            <VERS vnumber="12"> “En in, Israel mite lakah tacil khempeuh tang dingin Levi mite ka la khin hi. Levi mite pen keima a’ hi ding hi. </VERS>
            <VERS vnumber="13"> Bang hang hiam cih leh tacil khempeuh keima-a’ ahi hi. Egypt gam sungah tacil khempeuh ka thah ni-in, Israel sungah tacil khempeuh, mihing tacil le ganhing tacil khempeuh, keima adingin ka ap a, amaute pen keima a’ hi ding hi; kei pen Topa ka hi hi,” a ci hi.
            </VERS>
            <VERS vnumber="14"> Topa in Sinai sehnel gam Moses kiangah, </VERS>
            <VERS vnumber="15"> “Levi mite, a behbeh, a innkuankuanin, pasal kha khat a pha panin a tungsiah peuhmah na sim ding hi,” a ci hi. </VERS>
            <VERS vnumber="16"> Tua ahih ciangin Moses thu a kipiak bangin amah in Topa’ thupiakna tawh kizui-in amaute a sim hi. </VERS>
            <VERS vnumber="17"> Levi’ tapate’ min in: Gershon, Kohath le Merari ahi hi. </VERS>
            <VERS vnumber="18"> Gershon’ tapate’ min in: Libni le Shimei ahi hi. </VERS>
            <VERS vnumber="19"> Kohath’ tapate’ min in: Amram, Izhar, Hebron le Uzziel ahi hi. </VERS>
            <VERS vnumber="20"> Merari’ tapate’ min in: Mahli le Mushi ahi hi. Hih mite pen Levi mite beh lutangte ahi uh hi.
            </VERS>
            <VERS vnumber="21"> Gershon-te beh pen Libni mite le Shimei mite hi a, hihte pen Gershon-te beh ahi uh hi. </VERS>
            <VERS vnumber="22"> Amaute, kha khat pan a tungsiah a pha pasal peuhmah tulsagih le zanga ahi hi. </VERS>
            <VERS vnumber="23"> Gershon-te beh in nitumna lam biakbuk nungah giahphual sat ding uh a, </VERS>
            <VERS vnumber="24"> tua Gershon mite sung pan a beh ukpi pen Lael’ tapa Eliasaf hi ding hi. </VERS>
            <VERS vnumber="25"> Gershon-te beh in kikhopna buk sungah a et dingte pen a biakbuk, puanbuk a tuamna tawh, kikhopna buk kongkhak puankhai, </VERS>
            <VERS vnumber="26"> buktual a puan kikhaite, biakbuk kiima om buktual a kongkhak puankhai le biakna tau le a khaute le hihte tawh a kizom nasep khempeuh ahi hi.
            </VERS>
            <VERS vnumber="27"> Kohath-te beh pen Amram mite, Izhar mite, Hebron mite le Uzziel mite hi a, hihte pen Kohath-te beh ahi hi. </VERS>
            <VERS vnumber="28"> Pasal khempeuh kha khat pan a tungsiah, biakbuk nasep a sem peuhmah tulgiat le zaguk ahi hi. </VERS>
            <VERS vnumber="29"> Kohath-te beh in biakbuk leitaw lampangah giahphual sat ding uh a, </VERS>
            <VERS vnumber="30"> Kohath mite sung pan a beh ukpi pen Uzziel’ tapa Elizafan hi ding hi. </VERS>
            <VERS vnumber="31"> Amau’ et dingte pen thuciamna singkuang, a sabuai, a meivakkhuam, a biakna taute, siampite in nasepna-in a zat uh biakbuk nazatte’ kidalna puan le hihte tawh a kizom nasep khempeuh ahi hi.
            </VERS>
            <VERS vnumber="32"> Siampi Aaron’ tapa Eleazar pen Levi mi makaite tungah a ukpi hi dinga, biakbuk a en mite’ nasepna vil ding hi.
            </VERS>
            <VERS vnumber="33"> Merari-te beh pen Mahli mite le Mushi mite hi a, hihte pen Merari-te beh ahi hi. </VERS>
            <VERS vnumber="34"> Amaute kha khat panin a tungsiah pasal peuhmah tulguk le zanih ahi hi. </VERS>
            <VERS vnumber="35"> Merari-te beh sung pan a beh ukpi pen Abihail’ tapa Zuriel hi dinga, amaute pen biakbuk leilu lampangah giahphual a sat dingte ahi uh hi. </VERS>
            <VERS vnumber="36"> Merari-te beh’ et dinga a kisehte pen biakbuk khuampeekte, a zawlte, a khuampite, khuam bullente, a nengneng teng le hihte tawh a kizom nasep khempeuh ahi hi. </VERS>
            <VERS vnumber="37"> Buktual kimkota khuampite le a bullente tawh, khetphimte le a khaute zong ahi hi.
            </VERS>
            <VERS vnumber="38"> Nisuahna lampang biakbuk mai, kikhopna buk mai-ah giahphual a sat ding mite pen Israel mite adingin bang khat peuhpeuh sep nadingin biakbuk sungah thu a nei Moses le Aaron le a tapate hi a, midang khatpeuh in biakbuk sungah na a sep leh kithat ding hi. </VERS>
            <VERS vnumber="39"> Moses le Aaron in Topa’ thupiakna tawh a innkuankuanun a sim Levi mi pasal kha khat panin a tungsiah peuhmah tul sawmnih le tulnih a pha hi.
            </VERS>
            <VERS vnumber="40"> Topa in Moses kiangah, “Israel mite sung pan pasal tacil khempeuh sim inla, kha khat panin a tungsiah peuhmah a min la in. </VERS>
            <VERS vnumber="41"> Israel mite lak panin tacil khempeuh tang dingin Levi mite nong laksak dinga, Israel mite’ ganhing tacil khempeuh tang dingin Levi mite’ ganhing nong laksak ding hi - kei pen Topa ka hi hi,” a ci hi. </VERS>
            <VERS vnumber="42"> Tua ahih ciangin Moses in Topa’ thupiak bangin Israel mite lakah tacil khempeuh a sim hi. </VERS>
            <VERS vnumber="43"> Kha khat panin a tungsiah tacil pasal a kisim peuhmah tul sawmnih le tulnih le zanih le sawmsagih le thum ahi hi.
            </VERS>
            <VERS vnumber="44"> Topa in Moses kiangah, </VERS>
            <VERS vnumber="45"> “Israel mite lakah tacil khempeuh le a ganhingte uh tang dingin Levi mite le a ganhingte uh la in. Levi mite keima a’ hi ding hi; kei pen Topa ka hi hi. </VERS>
            <VERS vnumber="46"> Levi mi pasal khempeuh sangin Israel mi tacil khempeuh zanih le sawmsagih le thumin tam zaw ahih manin, </VERS>
            <VERS vnumber="47"> tuate tat nadingin shekel khatah gerah sawmnih a pha, biakinn shekel zangin mi khat ciangin shekel nga pai la inla, </VERS>
            <VERS vnumber="48"> tua a tam zaw teng a kitatna uh sumte Aaron le a tapate tungah pia in,” a ci hi. </VERS>
            <VERS vnumber="49"> Tua ahih ciangin Moses in Levi mite banah a vallai mite tung panin kitatkhiatna sum la a, </VERS>
            <VERS vnumber="50"> biakinn shekel zangin Israel mi tacilte tung panin sum shekel tulkhat le zathum le sawmguk le nga a la hi. </VERS>
            <VERS vnumber="51"> Tua ciangin, Topa in Moses a thupiak mah bangin Topa’ thu tawh kizui-in kitatkhiatna sumte Aaron le a tapate tungah Moses in a pia hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Topa in Moses kiangah, </VERS>
            <VERS vnumber="2"> “Levi mite lak panin Kohath mite amau’ innkuankuan le a behbehin, </VERS>
            <VERS vnumber="3"> kikhopna buk sungah na a sem thei ding kum sawmthum pan kum sawmnga a pha mi khempeuh sim in. </VERS>
            <VERS vnumber="4"> Kikhopna buk sungah Kohath mite in a siangtho pen nate tawh kisai nasepte sem ding uh hi.
            </VERS>
            <VERS vnumber="5"> “Giahphual a kisuan ding ciangin Aaron le a tapate tumin kidalna puan la khia ding uh a, tua puan tawh thuciamna singkuang tun ding uh hi. </VERS>
            <VERS vnumber="6"> Tua ciangin amaute in savun tawh tuam ding uh a, tua tungah puan a dum tawh khuhin, a zawlte bulh ding uh hi.
            </VERS>
            <VERS vnumber="7"> “Ompihna Anlum sabuai tungah amaute in puan a dum phah ding uh a, tua tungah a kuangdaite, paknamtui pakante, kuang-ukte le tuibuahna thawl gongbakte koih ding uh a, a kikoih tawntung anlum zong a tungah om ding hi. </VERS>
            <VERS vnumber="8"> Tua ciangin amaute in a ausan puan tawh tuate khuh ding uh a, savun tawh khuh thuahin, a zawlte bulh ding uh hi.
            </VERS>
            <VERS vnumber="9"> “Mei vakna meikhuam pen, a meivakte, a taitehte, a kuangte le sathau piakna nazatte khempeuh tawh puan a dum khatin tun ding uh hi. </VERS>
            <VERS vnumber="10"> Amaute in a nazat khempeuh savun-in tunin a puak nading tal tungah koih ding uh hi.
            </VERS>
            <VERS vnumber="11"> “Puan a dum khat tawh kham biakna tau khuh ding uh a, savun tawh tua mah tuam thuahin, a zawlte bulh ding uh hi. </VERS>
            <VERS vnumber="12"> Amaute in biakbuk sungah a kizang nazat khempeuh la-in puan dum khat tawh tunin, savun tawh tuate tun thuah ding uh a, a puak nading tal tungah koih ding uh hi. </VERS>
            <VERS vnumber="13"> Amaute in a biakna tau panin a vutte luak khia ding uh a, a tungah puan a dupsan khat phah ding uh hi. </VERS>
            <VERS vnumber="14"> Tua lai-ah nasep nadinga a kizang, biakna tau nazat khempeuh, a vutluahna peek, a tu-ka, a kawbia le a kuang, biakna tau nazat khempeuh, a tungah koihin, tua tungah savun tawh tuam ding uh a, a zawlte bulh ding uh hi. </VERS>
            <VERS vnumber="15"> Aaron le a tapate in biakbuk le biakbuk nazat khempeuh a tun khit uh giahphual a kisuan ciangin, tuate a pua dingin Kohath mite hong pai ding uh a, ahih hangin amaute in a siangtho nate lawngkha lo ding uh hi; lawng le-uh si ding uh hi. Hihte pen Kohath mite’ puak ding kikhopna buk nate ahi hi.
            </VERS>
            <VERS vnumber="16"> “Siampi Aaron’ tapa Eleazar in meivak tui, a namtui paknamtui, a kikoih tawntung an tawh biakna, nilh sathau le biakbuk le a sunga om khempeuh le a nazat khempeuh uk ding hi,” a ci hi.
            </VERS>
            <VERS vnumber="17"> Topa in Moses le Aaron kiangah, </VERS>
            <VERS vnumber="18"> “Levi mite lakah Kohath minamte a sih loh nadingin hih un. </VERS>
            <VERS vnumber="19"> A siangtho pen nate nai-ah amaute a pai ciangun si loin a hin nadingun hih un. Aaron le a tapate pai-in a nasep ding uh le a van puak ding ciat uhah amaute seh ding uh hi. </VERS>
            <VERS vnumber="20"> Ahih hangin a siangtho nate tomkhano sung bek nangawn a en dingin amaute tum lo ding uh hi; tum le-uh si ding uh hi,” a ci hi.
            </VERS>
            <VERS vnumber="21"> Topa in Moses kiangah, </VERS>
            <VERS vnumber="22"> “Gershon mite zong, amau’ innkuankuan le a behbehin sim in. </VERS>
            <VERS vnumber="23"> Kikhopna buk sungah na a sem thei ding kum sawmthum pan kum sawmnga a pha mi khempeuh na sim ding hi. </VERS>
            <VERS vnumber="24"> Nasep le van puak ciangin Gershon-te beh’ nasep dingte: </VERS>
            <VERS vnumber="25"> Biakbuk dalna puante, kikhopna buk a tuamna tawh, a tungzang a om a khuhna tuuvun, kikhopna buk kongkhak-a puankhai, </VERS>
            <VERS vnumber="26"> buktual a puan kikhaite, biakbuk le biakna tau kimkotah a om buktual kongpi puankhaite, a khaute le amau’ nasep nadinga nazat khempeuh pua ding uh a, amaute in tuate tawh a kizom nasep kisam khempeuh sem ding uh hi. </VERS>
            <VERS vnumber="27"> Gershon beh pasalte’ nasep ding, a puak ding le a hih dingte khempeuh uh Aaron le a tapate’ thupiakna bang hi dinga, a puak ding khempeuh uh amaute na ap ding uh hi. </VERS>
            <VERS vnumber="28"> Hih pen kikhopna buk sungah Gershon beh pasalte’ nasep hi a, amau’ nasepna pen siampi Aaron’ tapa Ithamar’ ukna nuai hi ding hi.
            </VERS>
            <VERS vnumber="29"> “Merari mite zong amau’ innkuankuan le a behbehin, </VERS>
            <VERS vnumber="30"> kikhopna buk sungah na a sem thei ding kum sawmthum pan kum sawmnga a pha mi khempeuh na sim ding hi. </VERS>
            <VERS vnumber="31"> Kikhopna buk sungah amau’ sep dingte in: Biakbuk khuampeekte, a zawlte, a khuampite, khuam bullente tawh, </VERS>
            <VERS vnumber="32"> a kimkota om buktual a khuampite a bullente tawh, khetphimte, a khaute, a nazatte khempeuh le a nengnengte hi a, amaute’ puak dingin a kiseh nate a minin na lo ding hi. </VERS>
            <VERS vnumber="33"> Hih pen siampi Aaron’ tapa Ithamar’ khutnuai-ah Merari mite in kikhopna buk sungah a sep ding teng uh ahi hi,” a ci hi.
            </VERS>
            <VERS vnumber="34-48"> Topa’ thupiakna bangin Moses le Aaron le mihonte’ makaite in Levi mite sung panin beh thumte - Kohath-te beh, Gershon-te beh le Merari-te beh sunga om pasal mi phazah sim uh hi. Kikhopna buk sungah na a sem thei ding kum sawmthum pan kum sawmnga a pha a behbehin a nuai-a bang ahi hi: Kohath mi pasal a behtangun tulnih le zasagih le sawmnga a pha hi. Gershon mi pasal a behtangun tulnih le zaguk le sawmthum a pha hi. Merari mi pasal a behtangun tulthum le zanih ahi hi. Moses le Aaron le Israel makaite in a sim, Levi mi a kisim peuhmah, van puak nasep le kikhopna buk sungah na a sem thei ding kum sawmthum pan kum sawmnga a pha, a vekpi-in tulgiat le zanga le sawmgiat a pha hi.
            </VERS>
            <VERS vnumber="49"> Moses’ tungtawnin Topa’ thupiakna bangin a sep ding a puak ding ciat uh kiseh a, Topa’ thupiak bangin Moses in amaute a sim hi.</VERS>
        </CHAPTER>
        <CHAPTER cnumber="5">
            <VERS vnumber="1"> Topa in Moses kiangah, </VERS>
            <VERS vnumber="2"> “Amaute in miphakte, ninneite le misi tawh kisukha-in a ninte khempeuh giahphual pua-ah a omsak nadingun Israel mite thu pia in. </VERS>
            <VERS vnumber="3"> A laizangah keima omna ahi amau’ giahphual a nitsak loh nadingun hih bangin a nin numei le pasal pai khiasakin, giahphual pua-ah na omsak ding uh hi,” a ci hi. </VERS>
            <VERS vnumber="4"> Tua mah bangin Israel mite in hih uh a, giahphual pua-ah amaute hawl khia uh hi. Topa in Moses tungah a gen bangin Israel mite in hih uh hi.
            </VERS>
            <VERS vnumber="5"> Topa in Moses kiangah, </VERS>
            <VERS vnumber="6"> “Israel mite tungah hih bangin gen in: Topa’ tungah mite a khialh theihna ahi khialhna khat peuhpeuh, numei ahi a, pasal ahi zongin gamta-in a mawh leh, </VERS>
            <VERS vnumber="7"> a gamtatnasa a khialhna pulak ding hi. Amah in a tatkhialhna-ah a kicingin dinkik dinga, tua tungah nga-ah khat behlapin, a khialhna mi tungah pia ding hi. </VERS>
            <VERS vnumber="8"> Ahih hangin a khialhna mi in tua khialhna hanga ditkikna a sang ding tanau a neih kei leh, a khial mi adingin kilemna a bawlsakna ahi kilemna tuutal banah, khialhna hanga tua ditkikna pen siampipa adingin Topa’ tungah tung ding hi. </VERS>
            <VERS vnumber="9"> Amaute in siampipa tungah a paipih uh biakna peuhmah, Israel mite’ na a siangthote khempeuh, ama a’ hi ding hi. </VERS>
            <VERS vnumber="10"> Mi khempeuh’ na a siangthote zong ama a’ hi dinga, mi khatpeuh in siampipa tungah a piak peuhmah ama a’ hi ding hi,” a ci hi.
            </VERS>
            <VERS vnumber="11"> Topa in Moses kiangah, </VERS>
            <VERS vnumber="12"> “Israel mite kiangah hih bangin gen in: Mi khatpeuh’ zi vakvai-in a pasal a palhngulh a, </VERS>
            <VERS vnumber="13"> pasal khat in tua nu luppihin, a pasal in tua thu a theih kei a, tua nu kininsak napi-in kuamah in phawk loin, a khialh laitakin tua nu kiman lo ahih manin a langah a pang ding teci a om loh hangin, </VERS>
            <VERS vnumber="14"> a pasal in upmawhna lungsim nei-in, a kininsak tawm a zi a upmawh leh; tua ahih kei leh zong, a numei kininsak lo napi-in, a pasal in upmawhna lungsim nei-in, a zi a upmawh leh; </VERS>
            <VERS vnumber="15"> tua pa in siampipa kiangah a zi paipihin, tuanu adingin a kisam biakna, mangbuhham lawh khat paipih ding hi. A tungah sathau sung loin, paknamtui zong koih lo ding hi; bang hang hiam cih leh tua pen upmawhna hanga an tawh biakna, mawhna phawkkik nadinga an tawh biakna ahi hi.
            </VERS>
            <VERS vnumber="16"> “Siampipa in tua nu va paipihin, Topa’ mai-ah koih ding hi. </VERS>
            <VERS vnumber="17"> Siampipa in leibeel khatin tui siangtho la dinga, biakbuk sual tunga om leivui tawmkhat la-in tua tui sungah khah ding hi. </VERS>
            <VERS vnumber="18"> Siampipa in Topa’ mai-ah tua numei koih dinga, numei’ sam phelin, upmawhna hanga an tawh biakna ahi phawkkikna an tawh biakna tua numei tawisak ding hi. Siampipa in ama khut sungah tuisia tawi ding hi. </VERS>
            <VERS vnumber="19"> Tua ciangin siampipa in amah kiciamsakin, ‘Na pasal’ ukna nuai-ah na om sungin, kuamah in nang hong luppih loin, nitna lamah a kihel lo na hih leh, hih tuisia panin suakta in. </VERS>
            <VERS vnumber="20"> Ahih hangin na pasal’ ukna nuai-ah om napi-in nangmah vakvai a, nang le nang kininsakin, na pasal ahi lo midang khat in nang hong luppih leh, </VERS>
            <VERS vnumber="21"> (siampipa in tua numei kiciamsak dinga, tua nu kiangah) Topa in na pheipi teemsakin na pumpi a pawmsak ciangin, na mite lakah hamsia le kiciamna-a zat dingin Topa in nang hong bawlin, </VERS>
            <VERS vnumber="22"> hih tuisia in na gil sung zui henla, na pumpi pawmsakin na pheipi teemsak hen,’ ci ding hi. Tua ciangin numei in, ‘Amen, Amen,’ ci ding hi.
            </VERS>
            <VERS vnumber="23"> “Tua ciangin siampipa in laibu khat sungah hih hamsiate gelhin tuisia sungah sil khia ding hi. </VERS>
            <VERS vnumber="24"> Tua numei a nasak velval thei ding tuisia a dawnsak </VERS>
            <VERS vnumber="25"> siampipa in numei’ khut sung panin upmawhna hanga an tawh biakna la khia dinga, Topa’ mai-ah tua an vei-in biakna tau-ah paipih ding hi. </VERS>
            <VERS vnumber="26"> Siampipa in phawk nadingin an tawh biakna khut dim khat la-in biakna tau tungah hal dinga, tua khit ciangin a tui pen a numei dawnsak ding hi. </VERS>
            <VERS vnumber="27"> Amah in a tui a dawnsak khit ciangin, tua nu a mahmah kininsakin a pasal tungah thuman loin gamta ahihleh, tua tuisia pen ama sungah tumin nasak velval dinga, a pumpi pawmin a pheipi teem dinga, tua numei pen mite lakah hamsiatna-in kizang ding hi. </VERS>
            <VERS vnumber="28"> Ahih hangin a mahmah a kininsak hi loin a siang ahihleh, tua nu suakta-in ta nei thei ding hi.
            </VERS>
            <VERS vnumber="29"> “Zi khat, a pasal’ ukna nuai-ah om napi-in vakvai-in a mahmah a kinitsak ciang, </VERS>
            <VERS vnumber="30"> ahih kei leh pasal khat in upmawhna lungsim nei-in a zi a upmawh ciangin, upmawhna thute-ah zat ding ngeina tu-a bang ahi hi. Siampipa in Topa’ mai-ah numei koih dinga, hih ngeina khempeuh numei’ tungah zang ding hi. </VERS>
            <VERS vnumber="31"> Hih thu-ah pasal in mawhsakna thuak lo dinga, ahih hangin numei a mawh leh ama mawhna thuak ding hi,” a ci hi.
            </VERS>
        </CHAPTER>
        <CHAPTER cnumber="6">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite tungah hih bangin gen in: Numei ahi a, pasal ahi zongin, Topa adingin a mahmah a kituam koih nadingin Nazir kiciamna ahi, a tuam mahmah kiciamna a bawl ciangin, </VERS>
            <VERS vnumber="3"> leenggahzu le khamtheihzu ne lo ding hi. Leenggahzu le khamtheihzu pan a kibawl tuithuk dawn lo dinga, leenggahtui khat peuhpeuh dawn loin, leenggah a hing hitaleh a keu hitaleh ne lo ding hi. </VERS>
            <VERS vnumber="4"> Amah a kituam koih hun sungteng leenggui panin a piang bangmah ne lo dinga, a tang ahi a, a hawng nangawn ahi zongin ne lo ding hi.
            </VERS>
            <VERS vnumber="5"> “Tuam om dingin a kiciam hun sungteng ama lu tungah mulkiatna kitah lo ding hi. Topa adingin a tuam om hun a cin mateng amah a siangtho hi dinga, a sam a sau-in hawi ding hi. </VERS>
            <VERS vnumber="6"> Topa adingin a tuam om hun sungteng mi siluang kiangah pai lo ding hi. </VERS>
            <VERS vnumber="7"> A nu, a pa, a sanggamnu, a sanggampa ahi zongin a sih leh tuate khat peuhpeuh hangin amah kininsak lo ding hi; bang hang hiam cih leh Pasian adingin a tuam omna ama lu tungah om hi. </VERS>
            <VERS vnumber="8"> A tuam om hun sungteng Topa adingin a siangtho ahi hi.
            </VERS>
            <VERS vnumber="9"> “Mi khatpeuh ama gei-ah thakhatin si-in, amah in a ki-ap ama sam a nitsak leh, ni sagih sung ngakin tua ciangin kisiansuahin a sam met ding hi. </VERS>
            <VERS vnumber="10"> A ni giat ni-in amah in siampipa kiang kikhopna bukkongah vakhu nih ahih kei leh kawl vakhuno nih paipih dinga, </VERS>
            <VERS vnumber="11"> siampipa in khialhna hanga biak nadingin khat pia-in, meihal biak nadingin a khat pia dinga, ama adingin kilemna bawlsak ding hi; bang hang hiam cih leh misi luang hangin amah khial hi. Amah in tua ni mahin a lutang apphakik dinga, </VERS>
            <VERS vnumber="12"> a tuam om ding hun sungteng Topa adingin amah tuam omin, mawhna hanga biak nadingin kum khat a pha tuuno a pa khat paipih ding hi. Ahih hangin ama tuam omna kininsak khin ahih manin a masa hun pen a mawkna hi ding hi.
            </VERS>
            <VERS vnumber="13"> “A tuam om hun a cin ciangin zuih ding Nazir ngeinate: Kikhopna buk kongah amah kipaipih dinga, </VERS>
            <VERS vnumber="14"> amah in Topa’ tungah letsong ahi meihal biak nadingin kum khat a pha a sitbaang lo tuuno a pa khat, khialhna hanga biak nadingin kum khat a pha a sitbaang lo tuuno a nu khat le thunuama biak nadingin a sitbaang lo tuutal khat, </VERS>
            <VERS vnumber="15"> le silngo sawh loh anlum lawh khat, sathau tawh a kibawl annel mohte le silngo sawh loh, sathau tawh a kizut mohphengte le an tawh biaknate le leenggahzu tawh biaknate paipih ding hi.
            </VERS>
            <VERS vnumber="16"> “Siampipa in Topa’ mai-ah tuate paipihin a khialhna hanga biakna le a meihal biakna pia dinga, </VERS>
            <VERS vnumber="17"> a tuutal pen Topa’ tungah thunuama biakna-in silngo sawh loh anlum lawh tawh piakhawm dinga, an tawh a biakna le leenggahzu tawh biakna zong siampipa in pia ding hi. </VERS>
            <VERS vnumber="18"> Tua Nazir mipa in a ki-ap a sam, kikhopna bukkongah met dinga, a ki-ap ama lutang panin a samte la-in thunuama biakpiakna nuai-ah a om mei sungah hal ding hi.
            </VERS>
            <VERS vnumber="19"> “Siampipa in a kihuansa tuutal liang le lawh sung panin silngo sawh loh moh khat le silngo sawh loh mohpheng khat la-in, a ki-ap hun sunga a sam a met khit ciangin tua Nazir mipa’ khutah tuate koih dinga, </VERS>
            <VERS vnumber="20"> Topa’ mai-ah vei-a biak nadingin siampipa in tuate vei ding hi. Tuate pen a kivei a sa-iik le a kipia a phei tawh siampipa adingin a siangtho ama tanh ahi hi. Tua khit ciangin Nazir mipa in leenggahzu ne thei ding hi.
            </VERS>
            <VERS vnumber="21"> “Hih pen kiciamna a la Nazir mipa adingin ngeina ahi hi. Ama piak zawh zahzah a piak banah, Topa’ tungah ama piakna pen Nazir hihna tawh a kiciamna bang hi dinga, ama kiciamna mah bangin amah in Nazir hihna tawh tuam om nading ngeina zui-in a gamta ding hi,” a ci hi.
            </VERS>
            <VERS vnumber="22"> Topa in Moses kiangah, </VERS>
            <VERS vnumber="23"> “Aaron le a tapate tungah hih bangin gen in: Note in hih bangin Israel mite thupha na pia ding uh hi. Amaute tungah hih bangin na ci ding uh hi:
            </VERS>
            <VERS vnumber="24"> Topa in note thupha hong pia-in hong kem tahen.
            </VERS>
            <VERS vnumber="25"> Topa in note tungah a maitang hong taangsakin note hong ompih tahen.
            </VERS>
            <VERS vnumber="26"> Topa in note tungah a maipha hong pia henla, note tungah nopsakna hong pia tahen,’ ci-in thupha pia uh hen.
            </VERS>
            <VERS vnumber="27"> “Amaute in tua bangin Israel mite tungah keima min lo ding uh a, keimah in amaute thupha ka pia ding hi,” a ci hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Moses in biakbuk dingsakin, tua biakbuk le a nazatte khempeuh sathau nuhin ap a, biakna tau le a nazatte khempeuh sathau nuhin a ap a man ni-in, </VERS>
            <VERS vnumber="2"> Israel makaite, a beh ukpite, minam makaite ahi a kisim mite a ukte in, </VERS>
            <VERS vnumber="3"> buk a nei leeng guk le bawngtal sawm le nih Topa’ mai-ah paipih uh a, leeng khatah makai nih, mi khatah bawngtal khat ciatin sehin a biakna uh pia uh hi. Amaute in biakbuk mai-ah tuate pia uh hi. </VERS>
            <VERS vnumber="4"> Tua ciangin Topa in Moses kiangah, </VERS>
            <VERS vnumber="5"> “Kikhopna buk nasepna-ah zat dingin amau’ tung panin tuate sang inla, a nasep ciat uh tawh kizui-in Levi mite pia in,” a ci hi. </VERS>
            <VERS vnumber="6"> Tua ahih ciangin Moses in leengte le bawngtalte saangin Levi mite a pia hi. </VERS>
            <VERS vnumber="7"> Amau’ nasep tawh kizui-in Gershon mite tungah leeng nih le bawngtal li pia hi. </VERS>
            <VERS vnumber="8"> Siampi Aaron’ tapa Ithamar’ ukna nuai-ah na a sem Merari mite tungah amau’ nasep tawh kizui-in leeng li le bawngtal giat pia hi. </VERS>
            <VERS vnumber="9"> Ahih hangin Kohath mite tungah bangmah pia lo hi. Bang hang hiam cih leh liangko-ah a puak ding uh a siangtho nate kep ding amaute tavuan kipia hi.
            </VERS>
            <VERS vnumber="10"> Biakna tau sathau a kinuh ni-in a ap nadingin makaite in a biakna uh biakna tau mai-ah pia uh hi. </VERS>
            <VERS vnumber="11"> Topa in Moses kiangah, “Biakna tau ap nadingin makai khat in ni khat ciat a biakna uh pia ding uh hi,” a ci hi.
            </VERS>
            <VERS vnumber="12"> A ni masa ni-a biakna a piapa pen Judah minam, Amminadab’ tapa Nahshon ahi hi. </VERS>
            <VERS vnumber="13"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="14"> shekel sawm a gik kham pakan khat, paknamtui a dim tawh; </VERS>
            <VERS vnumber="15"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="16"> khialhna hanga biak nadingin keel a pa khat, </VERS>
            <VERS vnumber="17"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Amminadab’ tapa Nahshon’ piak ahi hi.
            </VERS>
            <VERS vnumber="18"> A ni nih ni-in Issakhar mite a makai, Zuar’ tapa Nethanel in biakna pia hi. </VERS>
            <VERS vnumber="19"> A biak nadingin amah in biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="20"> shekel sawm a gik kham pakan khat, paknamtui a dim tawh; </VERS>
            <VERS vnumber="21"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="22"> khialhna hanga biak nadingin keel a pa khat; </VERS>
            <VERS vnumber="23"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Zuar’ tapa Nethanel’ piak ahi hi.
            </VERS>
            <VERS vnumber="24"> A ni thum ni-in Zebulun mite a makai, Helon’ tapa Eliab ahi hi. </VERS>
            <VERS vnumber="25"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="26"> shekel sawm a gik kham pakan khat, paknamtui a dim tawh; </VERS>
            <VERS vnumber="27"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="28"> khialhna hanga biak nadingin keel a pa khat; </VERS>
            <VERS vnumber="29"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Helon’ tapa Eliab’ piak ahi hi.
            </VERS>
            <VERS vnumber="30"> A ni li ni-in Reuben mite a makai, Shedeur’ tapa Elizur ahi hi. </VERS>
            <VERS vnumber="31"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="32"> shekel sawm a gik kham pakan khat, paknamtui a dim tawh; </VERS>
            <VERS vnumber="33"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="34"> khialhna hanga biak nadingin keel a pa khat; </VERS>
            <VERS vnumber="35"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Shedeur’ tapa Elizur’ piak ahi hi.
            </VERS>
            <VERS vnumber="36"> A ni nga ni-in Simeon mite a makai, Zurishaddai’ tapa Shelumiel ahi hi. </VERS>
            <VERS vnumber="37"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="38"> shekel sawm a gik kham pakan khat, paknamtui a dim tawh; </VERS>
            <VERS vnumber="39"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="40"> khialhna hanga biak nadingin keel a pa khat; </VERS>
            <VERS vnumber="41"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Zurishaddai’ tapa Shelumiel’ piak ahi hi.
            </VERS>
            <VERS vnumber="42"> A ni guk ni-in Gad mite a makai, Deuel’ tapa Eliasaf ahi hi. </VERS>
            <VERS vnumber="43"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="44"> shekel sawm a gik kham pakan khat, paknamtui a dim tawh; </VERS>
            <VERS vnumber="45"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="46"> khialhna hanga biak nadingin keel a pa khat; </VERS>
            <VERS vnumber="47"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Deuel’ tapa Eliasaf’ piak ahi hi.
            </VERS>
            <VERS vnumber="48"> A ni sagih ni-in Efraim mite a makai, Ammihud’ tapa Elishama ahi hi. </VERS>
            <VERS vnumber="49"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="50"> shekel sawm a gik kham pakan khat, paknamtui a dim tawh; </VERS>
            <VERS vnumber="51"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="52"> khialhna hanga biak nadingin keel a pa khat; </VERS>
            <VERS vnumber="53"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Ammihud’ tapa Elishama’ piak ahi hi.
            </VERS>
            <VERS vnumber="54"> A ni giat ni-in Manasseh mite a makai, Pedahzur’ tapa Gamaliel ahi hi. </VERS>
            <VERS vnumber="55"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="56"> shekel sawm a gik kham pakan khat, paknamtui a dim tawh; </VERS>
            <VERS vnumber="57"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="58"> khialhna hanga biak nadingin keel a pa khat; </VERS>
            <VERS vnumber="59"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Pedahzur’ tapa Gamaliel’ piak ahi hi.
            </VERS>
            <VERS vnumber="60"> A ni kua ni-in Benjamin mite a makai, Gideoni’ tapa Abidan ahi hi. </VERS>
            <VERS vnumber="61"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="62"> shekel sawm a gik kham pakan khat, paknamtui a dim tawh; </VERS>
            <VERS vnumber="63"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="64"> khialhna hanga biak nadingin keel a pa khat; </VERS>
            <VERS vnumber="65"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Gideoni’ tapa Abidan’ piak ahi hi.
            </VERS>
            <VERS vnumber="66"> A ni sawm ni-in Dan mite a makai, Ammishaddai’ tapa Ahiezer ahi hi. </VERS>
            <VERS vnumber="67"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="68"> shekel sawm a gik kham pakan khat, paknamtui a dim tawh; </VERS>
            <VERS vnumber="69"> meihal biak nadingin bawngtalno khat, tuutal khat, kum khat a pha tuuno a pa khat; </VERS>
            <VERS vnumber="70"> khialhna hanga biak nadingin keel a pa khat; </VERS>
            <VERS vnumber="71"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Ammishaddai’ tapa Ahiezer’ piak ahi hi.
            </VERS>
            <VERS vnumber="72"> A ni sawm le khat ni-in Asher mite a makai, Okran’ tapa Pagiel ahi hi. </VERS>
            <VERS vnumber="73"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="74"> shekel sawm a gik kham pakan khat, paknamtui a dim tawh; </VERS>
            <VERS vnumber="75"> meihal biak nadingin bawngtalno khat, kum khat a pha tuuno a pa khat; </VERS>
            <VERS vnumber="76"> khialhna hanga biak nadingin keel a pa khat; </VERS>
            <VERS vnumber="77"> le thunuama biakpiak nadingin bawngtal nih, tuutal nga le kum khat a pha tuuno a pa nga ahi hi. Hihte pen Okran’ tapa Pagiel’ piak ahi hi.
            </VERS>
            <VERS vnumber="78"> A ni sawm le nih ni-in Naftali mite a makai, Enan’ tapa Ahira ahi hi. </VERS>
            <VERS vnumber="79"> Ama piakte pen biakinn shekel tawh kizui-in shekel za le sawmthum a gik ngun kuangdai khat, shekel sawmsagih a gik ngun kuang khat, an tawh biak nadingin sathau tawh a kibawl annel a dim tuak tawh; </VERS>
            <VERS vnumber="80"> shekel sawm a gik kham pakan khat, paknamtui a dim tawh; </VERS>
            <VERS vnumber="81"> meihal biak nadingin bawngtalno khat, tuutal khat, kum khat a pha tuuno a pa khat, </VERS>
            <VERS vnumber="82"> khialhna hanga biak nadingin keel a pa khat; </VERS>
            <VERS vnumber="83"> le thunuama biakpiak nadingin bawngtal nih, tuutal nga, keel a pa nga le kum khat a pha tuuno a pa nga ahi hi. Hihte pen Enan’ tapa Ahira’ piak ahi hi.
            </VERS>
            <VERS vnumber="84"> Biakna tau sathau a kinuh ni-in a piakte: Ngun kuangdai sawm le nih, ngun kuang sawm le nih, </VERS>
            <VERS vnumber="85"> ngun kuangdai khat ciangin shekel za le sawmthum gikin ngun kuang khat ciangin shekel sawmsagih gik a, ngun kuangte khempeuh pen biakinn shekel tawh kizui-in shekel tulnih le zali gik hi. </VERS>
            <VERS vnumber="86"> Paknamtui tawh a kidim kham pakan sawm le nihte, biakinn shekel tawh kizui-in khat ciangin shekel sawm gik a, kham pakan khempeuh pen shekel za le sawmnih gik hi. </VERS>
            <VERS vnumber="87"> Meihal biak nadingin ganhing khempeuh pen bawngtal sawm le nih, kum khat a pha tuuno a pa sawm le nih, an-a biaknate tawh; le khialhna hanga biakna-in keel a pa sawm le nih, </VERS>
            <VERS vnumber="88"> le thunuama biakpiakna-in ganhing khempeuh bawngtal sawmnih le li, tuutal sawmguk, keel a pa sawmguk, kum khat a pha tuuno a pa sawmguk ahi hi. Hihte pen biakna tau sathau a kinuh khit ciangin apna biakna ahi hi.
            </VERS>
            <VERS vnumber="89"> Topa tawh a kiho dingin kikhopna buk sungah Moses a pai ciangin, kherub nihte’ kikal, thuciamna singkuang tungah a om hehpihna tokhom tung san teng panin amah a hopih awging khat om a, tua awging in Moses a hopih hi.</VERS>
        </CHAPTER>
        <CHAPTER cnumber="8">
            <VERS vnumber="1"> Tu-in Topa in Moses kiangah, </VERS>
            <VERS vnumber="2"> “Aaron tungah hih bangin gen in. Meivakte na koih ciangin, meivak sagihte in meivak khuam mai teng a taan dingin koih in, ci-in gen in,” a ci hi. </VERS>
            <VERS vnumber="3"> Aaron in tua bangmahin hih a, Topa in Moses a thupiak bangin, meivak khuam mai teng a taan dingin meivakte a koih hi. </VERS>
            <VERS vnumber="4"> Meivakkhuam a kibawlna zia in: Kham a kiseek hi a, a bul pan a kipan a paakte dongin a kiseek ahi hi. Topa in Moses tungah a lahsa lim tawh kizui-in amah in meivakkhuam a bawl hi.
            </VERS>
            <VERS vnumber="5"> Topa in Moses kiangah, </VERS>
            <VERS vnumber="6"> “Israel mite lak panin Levi mi teng la khia inla, amaute siangsak in. </VERS>
            <VERS vnumber="7"> Amaute siansak nadingin hih bangin na hih ding hi: Siansuahna tui amaute tungah theh inla, a pumpi khempeuh uh mulkiatna tawh amau kiatsak inla, a puante uh sawpin amau mah na kisiang tawmsak ding hi. </VERS>
            <VERS vnumber="8"> Tua ciangin bawngtalno khat le sathau le annel a kibawl an tawh biakna amaute na lasak dinga, nangmah in khialhna hanga biak nadingin bawngtalno adang khat na la ding hi. </VERS>
            <VERS vnumber="9"> Kikhopna buk mai-ah Levi mite paipihin, Israel mihon buppi na khawm ding hi. </VERS>
            <VERS vnumber="10"> Topa’ mai-ah Levi mite na paipih ciangin, Israel mite in Levi mite tungah a khut uh nga ding uh a, </VERS>
            <VERS vnumber="11"> amaute in Topa’ na a sep theih nadingun Aaron in Israel mite sung panin Levi mite Topa’ mai-ah vei-a biakna-in a pia ding hi. </VERS>
            <VERS vnumber="12"> Tua ciangin Levi mite in bawngtalte’ lu tungah a khut uh nga ding uh hi. Levi mite ading kilemna bawlsak nadingin khialhna hanga biakna-in khat, meihal biakna-in a khat, Topa’ tungah na pia ding hi.
            </VERS>
            <VERS vnumber="13"> “Aaron le a tapate’ mai-ah Levi mite na koih dinga, Topa’ tungah amaute vei-a biakna-in na pia ding hi. </VERS>
            <VERS vnumber="14"> Tua bangin Israel mite lak panin Levi mite na khen khia dinga, Levi mite keima a’ hi ding uh hi. </VERS>
            <VERS vnumber="15"> Amaute siangthosakin vei-a biakna-in na piak khit ciangin kikhopna bukah na a sem dingin Levi mite pai ding uh hi. </VERS>
            <VERS vnumber="16"> Bang hang hiam cih leh Israel mite’ lak panin kei’ tungah amaute hong kipia khin hi. Israel mite’ tacil khempeuh tang dingin keima adingin amaute ka la khin hi. Bang hang hiam cih leh Israel mite’ lakah tacil khempeuh mihing hitaleh ganhing hitaleh keima-a’ ahi hi. </VERS>
            <VERS vnumber="17"> Egypt gam sungah tacil khempeuh ka thah ni-in keima adingin amaute ka tuam koih a, </VERS>
            <VERS vnumber="18"> Israel mite’ lak panin tacil khempeuh tang dingin Levi mite ka la khin hi. </VERS>
            <VERS vnumber="19"> Kikhopna bukah Israel mite adingin na a sem ding le, biakbuk mai-ah Israel mite a paikhak ciangin Israel mite’ lakah gimna a tun loh nadingin Israel mite adingin kilemna a bawl dingin Israel mite’ lak panin Aaron le a tapate’ tungah letsongin Levi mite ka pia khin hi,” a ci hi.
            </VERS>
            <VERS vnumber="20"> Tua bangin Moses le Aaron le Israel mihonpite khempeuh in Levi mite’ tungah a hih uh hi. Topa in Levi mite tawh kisai-in Moses’ tungah a thupiak khempeuh tawh kizui-in Israel mite in amaute tungah a hih uh hi. </VERS>
            <VERS vnumber="21"> Israel mite, khialhna panin amaute kisiangthosak tawm uh a, a puante uh sawp uh hi. Aaron in vei-a biakna-in Topa’ mai-ah amaute pia a, amaute siansak nadingin Aaron in amau ading kilemna a bawlsak hi. </VERS>
            <VERS vnumber="22"> Tua khit ciangin Aaron le a tapate’ omna kikhopna buk sungah na a sem dingin Levi mite a pai uh hi. Topa in Levi mite tawh kisai-in Moses a thupiak bangin amaute in Levi mite’ tungah a hih uh hi.
            </VERS>
            <VERS vnumber="23"> Topa in Moses kiangah, </VERS>
            <VERS vnumber="24"> “Hih pen Levi mite tawh a kisai thu ahi hi. Kum sawmnih le kum nga pan a tungsiah a phate, kikhopna buk nasepna sungah na a sem dingin hong pai ding uh hi. </VERS>
            <VERS vnumber="25"> Kum sawmnga a phak uh a kipan nasepna panin amau kihem khia-in na sem nawn lo ding uh hi. </VERS>
            <VERS vnumber="26"> Ahih hangin kikhopna buk sungah a sanggamte uh huh dinga, amaute in a na taktak sem lo ding uh hi. Tua bangin Levi mite’ nasep ding na seh ding hi,” a ci hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Amaute Egypt gam panin a pai khiat zawh uh a kum nihna a kha masa sungin Sinai sehnel gamah Topa in Moses kiangah, </VERS>
            <VERS vnumber="2"> “A kiseh hunin Paisan Pawi, Israel mite khamsak in. </VERS>
            <VERS vnumber="3"> A kiseh hun, tu kha ni sawm le li ni nitakin a thukhamte le a ngeina kip omte bangin na kham ding uh hi,” a ci hi. </VERS>
            <VERS vnumber="4"> Tua ahih ciangin amaute in Paisan Pawi a kham nadingun Moses in Israel mite tungah a gen hi. </VERS>
            <VERS vnumber="5"> Amaute in a kha masa, a ni sawm le li ni nitakin Sinai sehnel gamah Paisan Pawi kham uh a, Topa in Moses a thupiak bangin Israel mite a gamta uh hi.
            </VERS>
            <VERS vnumber="6"> Misi luang a lawnna uh hangin a nin mi pawlkhat om uh a, tua ni-in amaute in Paisan Pawi kham thei lo uh ahih manin Moses le Aaron’ mai-ah pai uh hi. </VERS>
            <VERS vnumber="7"> Tua mite in, “Misi luang lawnna hangin ka nin uh hi. Ahi ta zongin bang hangin a kiseh hunin Israel midangte tawh Topa biakna hong kipiasak khawm lo ahi hiam?” a ci uh hi.
            </VERS>
            <VERS vnumber="8"> Moses in amaute kiangah, “Note’ thu tawh kisai, Topa’ thupiak ka zak dong na ngak dih un,” a ci hi.
            </VERS>
            <VERS vnumber="9"> Topa in Moses kiangah, </VERS>
            <VERS vnumber="10"> “Israel mite tungah hih bangin gen in: Note’ lakah mi khatpeuh ahi a, na suanlekhakte uh khatpeuh in ahi zongin misi luang lawnna hangin a nin ahi a, khualzinin gamlapi-ah a om ahi zongin, Topa adingin Paisan Pawi kham veve ding hi. </VERS>
            <VERS vnumber="11"> A kha nihna a ni sawm le li ni nitakin amaute in kham ding uh a, amaute in silngo sawh loh anlum le a kha meh tawh ne ding uh hi. </VERS>
            <VERS vnumber="12"> Amaute in a zingsang dong bangmah siit lo ding uh a, a guh khat zong sutan lo ding uh hi. Paisan Pawi ngeinate tawh kizui-in amaute in a kham ding uh hi. </VERS>
            <VERS vnumber="13"> Ahih hangin a siang mi khat khualzin lo napi-in Paisan Pawi a kham kei leh, amah in a kiseh hunin Topa biakna pia lo ahih manin a mite lak panin tua mipa kihawl khia ding hi. Tua mi in ama khialhna mah thuak ding hi.
            </VERS>
            <VERS vnumber="14"> “Note’ lakah khualmi khat hong peemin, Topa adingin Paisan Pawi a kham le Paisan Pawi thukhamte le a ngeina kipte bangin hih ding hi. Peemta le tualsung mite adingin ngeina a kibang na neikhawm ding uh hi,” a ci hi.
            </VERS>
            <VERS vnumber="15"> Biakbuk a kidinsak ni-in meii in thuciamna biakbuk tuam a, nitak a kipan a zingsang dong meikuang tawh kibangin biakbuk tung sanah a om hi. </VERS>
            <VERS vnumber="16"> Tua bangin omden hi. Sunin meii in tuam a, zanin mei tawh a kibang khat in tuam hi. </VERS>
            <VERS vnumber="17"> Puanbuk tung san panin meii a kilaktoh khit ciangin Israel mite ding khia uh a, meii a kiphuhna munah Israel mite in giahphual a sat uh hi. </VERS>
            <VERS vnumber="18"> Topa in thu a piak ciangin Israel mite ding khia uh a, Topa in thu a piak ciangin amaute in giahphual a sat uh hi. Biakbuk tung sanah meii a khawl laiteng, amaute zong giahphual ah om uh hi. </VERS>
            <VERS vnumber="19"> Biakbuk tungah ni tampi sung meii a om khinta zongin Israel mite in Topa’ thupiakna zui-in ding khia tuan lo uh hi. </VERS>
            <VERS vnumber="20"> Biakbuk tungah ni tawmno sung bek meii om thei zel hi. Tua bang ciangin zong Topa’ thupiak bangin giahphual ah amaute tawmno sung mah omin, Topa’ thupiakna bangin amaute a ding khia uh hi. </VERS>
            <VERS vnumber="21"> Khat veivei nitak a kipan zingsang dong tua meii om hi. Zingsangin meii a kilaktoh ciangin amaute ding khia uh a, tua ahih kei leh, sun khat le zan khat a omlai le zong, meii a kilaktoh hunhunin amaute ding khia uh hi. </VERS>
            <VERS vnumber="22"> Ni nih ahi a, kha khat ahi a, a hun sau zaw ahi zongin biakbuk tung sanah meii a khawl laiteng giahphual ah Israel mite omin ding khia lo uh a, ahih hangin a kilaktoh peuh ciangin amaute ding khia uh hi. </VERS>
            <VERS vnumber="23"> Topa’ thupiakna tawh amaute in giahphual sat uh a, Topa’ thupiakna mah tawh amaute ding khia uh hi. Topa in Moses a thupiak bangin amaute in Topa’ thu a mang uh hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Topa in Moses kiangah, </VERS>
            <VERS vnumber="2"> “Ngun peengkul nih bawl in. Tuate na bawl ciangin na seek dinga, mihonte khop nading le giahphual nusiat nadingin na zang ding hi. </VERS>
            <VERS vnumber="3"> A nihin a kitum ciangin kikhopna bukkong nangma kiangah mihon khempeuh hong kikhawm ding uh hi. </VERS>
            <VERS vnumber="4"> Ahih hangin khat bek a kitum leh Israel minamte’ lutang ahi makaite nangma kiangah hong kikhawm ding uh hi. </VERS>
            <VERS vnumber="5"> Dinkhiat nading zaksakna na tum ciangin nisuahna lampang a giahphual-ate ding khia masa ding uh hi. </VERS>
            <VERS vnumber="6"> A nih veina na tum ciangin leitaw lampang a giahphual-ate ding khia ding hi. Amaute a dinkhiat ding peuhmah ciangun zaksakna kitum ding hi. </VERS>
            <VERS vnumber="7"> Mihonte a kikaihkhop ding ciangin na tum dinga, ahih hangin a gindan na kibangsak kei ding hi. </VERS>
            <VERS vnumber="8"> Aaron’ tapa siampite in peengkulte tum ding uh hi. Peengkul zatna pen na khang tawntungun note adingin a kip den ngeina khat hi ding hi. </VERS>
            <VERS vnumber="9"> Na gam sung uhah, no hong nengniam na galte uh tawh na kido ding uh ciangin, Topa na Pasian uh mai-ah note hong kiphawk nadingin peengkulte tawh pataukohna aw na gingsak ding uh a, na langte panun note hong kihon ding hi. </VERS>
            <VERS vnumber="10"> Na lungdam hun uh, a kiseh na pawi hunte uh le kha kipat hunte-in, note in na meihal biaknate uh le thunuama na biakpiaknate uhah zong peengkulte na tum ding uh hi. Tuate pen na Pasian uh mai-ah phawkna-in kimang ding hi; kei pen Topa na Pasian uh ka hi hi,” a ci hi.
            </VERS>
            <VERS vnumber="11"> A kum nihna, a kha nihna, a ni sawmnih ni-in thuciamna biakbuk tung san panin meii kila khia to a, </VERS>
            <VERS vnumber="12"> Sinai sehnel gam panin Israel mite phual khat pan phual khatah ding khia uh a, Paran gamlakah meii a khawl hi.
            </VERS>
            <VERS vnumber="13"> Moses’ tungtawnin Topa’ thupiakna tawh khualzin cilna kipan uh hi. </VERS>
            <VERS vnumber="14"> Judah mite’ giahphual dialkhai a neite a pawlpawlin ding khia masa uh hi. Tua mihonte, Amminadab’ tapa Nahshon in uk hi. </VERS>
            <VERS vnumber="15"> Issakhar minam honte, Zuar’ tapa Nethanel in uk hi. </VERS>
            <VERS vnumber="16"> Zebulun minam honte, Helon’ tapa Eliab in uk hi.
            </VERS>
            <VERS vnumber="17"> Biakbuk a kiphel khit ciangin, biakbuk a pua Gershon mite le Merari mite ding khia uh hi.
            </VERS>
            <VERS vnumber="18"> A zomah Reuben’ giahphual dialkhai a neite a pawlpawlin ding khia uh hi. Tua mihonte, Shedeur’ tapa Elizur in uk hi. </VERS>
            <VERS vnumber="19"> Simeon minam honpite, Zurishaddai’ tapa Shelumiel in uk hi. </VERS>
            <VERS vnumber="20"> Gad minam honpite, Deuel’ tapa Eliasaf in uk hi.
            </VERS>
            <VERS vnumber="21"> Tua ciangin a siangtho nate pua-in Kohath mite ding khia uh a, amaute a tun ma-in biakbuk na kidingsak khin hi.
            </VERS>
            <VERS vnumber="22"> A zomah Efraim mite’ giahphual dialkhai a neite a pawlpawlin ding khia uh hi. Tua mihonte, Ammihud’ tapa Elishama in uk hi. </VERS>
            <VERS vnumber="23"> Manasseh minam honte, Pedahzur’ tapa Gamaliel in uk hi. </VERS>
            <VERS vnumber="24"> Benjamin minam honte, Gideoni tapa Abidan in uk hi.
            </VERS>
            <VERS vnumber="25"> Tua ciangin adang khempeuh’ nungdalin Dan mite’ giahphual dialkhai a neite a pawlpawlin ding khia uh hi. Tua mihonte, Ammishaddai’ tapa Ahiezer in uk hi. </VERS>
            <VERS vnumber="26"> Asher minam honte, Okran’ tapa Pagiel in uk hi. </VERS>
            <VERS vnumber="27"> Naftali minam honte, Enan’ tapa Ahira in uk hi. </VERS>
            <VERS vnumber="28"> Hih pen Israel mite a dinkhiat uh ciangin amau’ mihonte tawh kizui-in a paina zia uh ahi hi.
            </VERS>
            <VERS vnumber="29"> Moses in ama zi’ sanggampa ahi, Midian mi Reuel’ tapa Hobab kiangah, “Topa in, ‘Note’ tungah kong pia ding hi,’ a cihna mun zuanin a ding khia ding ka hi uh hi. Ko hong zui in; nang kong limbawl ding uh hi. Bang hang hiam cih leh Topa in Israel-te hong limbawl ding hong ciam hi,” a ci hi.
            </VERS>
            <VERS vnumber="30"> Ahih hangin amah in, “Kong zui kei ding hi. Ka leitang le ka behte kiangah ka pai ding hi,” a ci hi.
            </VERS>
            <VERS vnumber="31"> Moses in, “Kote hong nusia kei in, kong thum hi; nangmah in gamlakah giahphual sat nading zia thei na hih manin, kote adingin lamhilh nong hi ding hi. </VERS>
            <VERS vnumber="32"> Kote hong zui lecin, Topa in kote hong limbawl ding bangbangin nang zong kong limbawl ding uh hi,” a ci hi.
            </VERS>
            <VERS vnumber="33"> Tua ciangin Topa’ mual panin amaute ding khia-in ni thum lam a pai uh hi. A tawlngak nading mun uh a zonsak dingin Topa’ Thuciamna Singkuang, amau’ mai ni thum lam na pai khol hi. </VERS>
            <VERS vnumber="34"> Giahphual panin a dinkhiat peuhmah uh ciangin sunin amaute’ tungah Topa’ meii a om hi.
            </VERS>
            <VERS vnumber="35"> Singkuang a dinkhiat peuhmah ciangin Moses in, “Topa aw, dingin na galte kithehthangsak inla, nang hong mudahte na mai-ah taisak in,” a ci hi. </VERS>
            <VERS vnumber="36"> A khawl ciangin, “Topa aw, Israel tul sawm tampite’ kiangah hong ciahkik in,” a ci hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> Mihonte in amau’ tuahsiatna hangin Topa’ zakin a phun uh hi. Topa in tua thu a zak ciangin heh mahmah a, amaute’ lakah Topa’ mei kuangin, giahphual nawl kimkhat kaangtum hi. </VERS>
            <VERS vnumber="2"> Tua ciangin Moses’ zak dingin mite kiko uh hi. Moses in Topa’ tungah thu ngen a, mei a mit hi. </VERS>
            <VERS vnumber="3"> Tua ahih manin tua mun pen Taberah kici hi. Bang hang hiam cih leh amaute’ lakah Topa’ mei a kuang hi.
            </VERS>
            <VERS vnumber="4"> Tu-in amaute’ lakah a om gamdang mite in anlim a lunggulh mahmah uh hi. Israel mite zong kapkik uh a, “Sa nek ding nei hi leeng maw! </VERS>
            <VERS vnumber="5"> Egypt-ah man pia loin i nek ngasate, tangmaite, dawnpawlte, lo-uih neute, lo-uih sante le lo-uih kangte i phawkphawk hi. </VERS>
            <VERS vnumber="6"> Ahih hangin tu-in i tha bei ta a, hih manna sim loh bangmah dang om peuhmah lo hi,” a ci uh hi.
            </VERS>
            <VERS vnumber="7"> Manna pen nannan tang tawh kibang a, a mel pen bedolak singnai tawh kibang hi. </VERS>
            <VERS vnumber="8"> Mite pai kawikawi-in khawm uh a, an gawina tawh gawi-in, tua ahih kei leh sum sungah su-in, beelin huan uh a, mohin a bawl uh hi. A limna pen sathau tawh a kibawl moh ki-em tawh kibang hi. </VERS>
            <VERS vnumber="9"> Zanin giahphual tungah daitui a kiat ciangin manna tawh kia khawm hi.
            </VERS>
            <VERS vnumber="10"> Mite a innkuankuanun a milipin a puanbuk kongah a kahna uh Moses in a za hi. Topa nak hehlua mahmah ahih manin Moses lungkim lo hi. </VERS>
            <VERS vnumber="11"> Moses in Topa’ kiangah, “Bang hangin na nasem pa hong hici bawlsiat na hi hiam? Bang hangin na maipha hong musak loin, hih mi khempeuhte’ tavuan kei’ tungah hong suan na hi hiam? </VERS>
            <VERS vnumber="12"> Keimah in hih mite khempeuh paii ka hi hiam? Nangmah in kei’ kiangah, ‘Nau cingnu in nawine naungek a puak bangin, nangmah in amau’ pate piak dingin ka ciam leitangah amaute ang puakin paipih in,’ nong cihtheih nadingin kei’ sunga piang ahi uh hiam? </VERS>
            <VERS vnumber="13"> Hih mite khempeuh piak ding koi-ah sa ngah ding ka hi hiam? Bang hang hiam cih leh ka mai-ah amaute kapin, ‘Ka nek ding uh sa hong pia in,’ hong ci uh hi. </VERS>
            <VERS vnumber="14"> Kei guak in hih mite khempeuh ka si zo kei a, kei adingin tavuan lianlua hi. </VERS>
            <VERS vnumber="15"> Hih bangin kei hong bawl ding na hih leh, ka gentheihna ka kimuh loh nadingin nong hehpih zawh leh, thakhatin hong that zaw in,” a ci hi.
            </VERS>
            <VERS vnumber="16"> Topa in Moses kiangah, “Mite’ upa le ulian hi ci-in na theih, Israel upate’ sung panin mi sawmsagih hong khopsakin, kikhopna bukah amaute paipih inla, tua lai-ah nang tawh dingkhawmsak in. </VERS>
            <VERS vnumber="17"> Keimah hong paisukin tua munah nang tawh i kiho dinga, keimah in nang’ sunga om kha pawlkhat la-in amaute’ sungah ka guang ding hi. Nang guak in na puak loh nadingin amaute in mite’ tavuan hong puakpih ding uh hi. </VERS>
            <VERS vnumber="18"> Mite tungah, ‘Zing cianga dingin note ki-ap pha un, sa na ne ding uh hi; bang hang hiam cih leh Topa’ zakin na kap uh a, “Sa nek ding kua in hong pia ding ahi hiam? Bang hang hiam cih leh Egypt gamah nuam i sa hi,” na ci uh hi. Tua ahih ciangin note’ tungah Topa in sa hong pia dinga, note in sa na ne ding uh hi. </VERS>
            <VERS vnumber="19"> Note in ni khat sung, ahih kei leh ni nih sung, ahih kei leh ni nga sung, ahih kei leh ni sawm sung, ahih kei leh ni sawmnih sung bek ne loin, </VERS>
            <VERS vnumber="20"> na ikkhiat dong uh le na kih dongun kha khat sung tawntung sa na ne ding uh hi. Bang hang hiam cih leh note’ lakah a om Topa nialin a mai-ah na kap uh a, “Bang hangin Egypt panin pai khia ihi hiam?” na ci uh hi,’ ci in,” a ci hi.
            </VERS>
            <VERS vnumber="21"> Ahih hangin Moses in, “Kei tawh a kisim khawm mi tul zaguk tak om hi. Nangmah in, ‘Kha khat sung tawntung a nek dingun amaute sa pia ning!’ na ci hi. </VERS>
            <VERS vnumber="22"> Amaute’ khamzah dingin tuuhonte le bawnghonte amau adingin kigo zo ding ahi hiam? Tua ahih kei leh tuipi ngasate khempeuh amau’ khamzah ding kiman zo ding ahi hiam?” a ci hi.
            </VERS>
            <VERS vnumber="23"> Topa in Moses kiangah, “Topa’ hih theih ding zah kiciangtan sa na hi hiam? Ka thugen a manin hong tun leh hong tun loh tu-in na mu ding hi,” a ci hi.
            </VERS>
            <VERS vnumber="24"> Tua ahih ciangin Moses pai khia-in mite’ tungah Topa’ thugente a gensawn hi. Amah in mite a makai mi sawmsagih kaikhawmin, Puanbuk kimkotah amaute omsak hi. </VERS>
            <VERS vnumber="25"> Tua ciangin meii sungah Topa hong paisukin amah hopih a, ama sunga om kha pawlkhat la-in upa sawmsagihte’ sungah a guang hi. Amaute’ sungah tua kha a om ciangin, amaute in kamsangte bangin thu genin a kiko uh hi. Ahih hangin amaute in tua khit zawh hih nawn lo uh hi.
            </VERS>
            <VERS vnumber="26"> Giahphual ah mi nih om uh a, khat Eldad kici-in, a khat Medad kici a, amaute’ sungah tua kha a lut hi. Amaute pen a kiciamtehte lakah a kihelte hi uh a, ahih hangin Puanbukah pai loin, giahphual ah kamsangte bangin thu genin a kiko uh hi. </VERS>
            <VERS vnumber="27"> Tangval khat va tai-in Moses kiangah, “Eldad le Medad-te in giahphual ah thu a gen uh hi,” va ci hi.
            </VERS>
            <VERS vnumber="28"> Ama teel mite lakah khat ahi, Moses’ nasem, Nun’ tapa Joshua in, “Ka topa Moses aw, amaute kham in,” a ci hi.
            </VERS>
            <VERS vnumber="29"> Ahih hangin Moses in ama kiangah, “Keima tangin hong hazatsak na hi hiam? Topa’ mi khempeuh kamsang hi henla, Topa in amau’ sungah ama Kha guan leh ka cih laitak hi,” a ci hi. </VERS>
            <VERS vnumber="30"> Tua ciangin Moses le Israel upate giahphual ah a ciahkik uh hi.
            </VERS>
            <VERS vnumber="31"> Topa’ kiang panin huih nungin, tuipi panin vamimte hong puak a, giahphual kiang hih lampang ni khat paina ciang, hua lampang ni khat paina ciang mah giahphual kimkotah kiasak a, lei maitang tungah pi thum bang a sah hi. </VERS>
            <VERS vnumber="32"> Tua sun tawntung le a zan tawntung le a zing ciang tawntung mite dingin vamimte a khawm uh hi. Tawm a khawm pen mipa in beem sawm dim khawm a, amaute in amau adingin giahphual kimkotah tuate a pho uh hi. </VERS>
            <VERS vnumber="33"> Sa a kigaih ma, amau’ ha kawmah sa a baang laipi mahin, mite’ tungah Topa hong heh mahmah a, Topa in gimna lianpi khat tawh mite a vat gawp hi. </VERS>
            <VERS vnumber="34"> Tua ahih ciangin tua mun pen Kibrothhattaavah kici hi. Bang hang hiam cih leh amaute in sa a lunggulh mite tua lai munah a vui uh hi.
            </VERS>
            <VERS vnumber="35"> Kibrothhattaavah panin Hazeroth munah mite pai uh a, Hazeroth-ah amaute a taam uh hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Moses in Kush numei khat teenpih ahih manin, ama teenpih Kush numei’ hangin Miriam le Aaron in amah gensia-in, </VERS>
            <VERS vnumber="2"> “Topa in Moses’ tung bek tawnin thu gen ahi hiam? Eite’ tung zong tawnin hong gen hi lo ahi hiam?” a ci uh hi. Topa in tua thu a za hi. </VERS>
            <VERS vnumber="3"> Moses a lungnem mahmah hi a, leitunga om mi khempeuh sangin a lungnem zaw ahi hi.
            </VERS>
            <VERS vnumber="4"> Topa in thakhatthu-in Moses le Aaron le Miriam kiangah, “Kikhopna bukah no mihing thumte hong pai un,” a ci hi. Amau thumte a pai uh hi. </VERS>
            <VERS vnumber="5"> Meii khuam sungah Topa hong kumsukin, kikhopna bukkongah dinga, Aaron le Miriam a sam hi. Amau tegel mailam nehin hong pai uh hi. </VERS>
            <VERS vnumber="6"> Topa in, “Ka thu za un: Note’ lakah kamsang a om leh Topa keimah in ama tungah maangmuhna tawh ka kilak a, amah tawh mang sungah ka kiho hi. </VERS>
            <VERS vnumber="7"> Ka nasem pa Moses tawh tua bang hi lo hi; ka inn sung thu khempeuh amah ki-ap hi. </VERS>
            <VERS vnumber="8"> Amah tawh kam le kam kiho-in, a kitel lo kampaute tawh hi loin, a kitel takin thu ka gen uh a, amah in Topa’ mel a mu hi. Tua bang ahih ciangin bang hangin ka nasem Moses gensiat ding lau lo na hi uh hiam?” a ci hi.
            </VERS>
            <VERS vnumber="9"> Amaute tungah Topa heh mahmah a, a hehsapi-in a pai khia hi. </VERS>
            <VERS vnumber="10"> Puanbuk tung san panin meiipi a kilakkhiat ciangin Miriam phak a, vuk bangin a pak hi. Miriam’ lamah Aaron kihei a, tua numei a na phak hi. </VERS>
            <VERS vnumber="11"> Aaron in Moses kiangah, “Ka topa aw, kote hai gamtatin ka khialhna hangun gim hong pia kei in. </VERS>
            <VERS vnumber="12"> A nu’ sung panin a suahkhiat ciangin a pum phel langkhat a bei misi bangin Miriam hisak kei in,” a ci hi.
            </VERS>
            <VERS vnumber="13"> Tua ciangin Moses in Topa’ tungah, “Amah damsak in, Pasian aw, kong thum hi,” ci-in a kiko hi.
            </VERS>
            <VERS vnumber="14"> Ahih hangin Topa in Moses kiangah, “Tua numei’ maitang, a pa in cil phih leh tua numei ni sagih sung maizum ding hi lo ahi hiam? Giahphual pualamah ni sagih sung kikhumcipsak in; tua khit ciangin amah hong kipaipihkik thei ding hi,” a ci hi. </VERS>
            <VERS vnumber="15"> Tua ahih ciangin giahphual pualamah ni sagih sung Miriam kikhumcip hi. Miriam a kipaipihkik mateng khualzin a zom dingin mite ding khia lo uh hi. </VERS>
            <VERS vnumber="16"> Tua khit ciangin Hazeroth panin mite ding khia uh a, Paran gamlakah giahphual a sat uh hi.</VERS>
        </CHAPTER>
        <CHAPTER cnumber="13">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite tungah ka piak Kanaan leitang a vaan dingin mi sawl inla, amaute lakah makai ahi, nam khat sung panin mi khat ciat sawl in,” a ci hi. </VERS>
            <VERS vnumber="3"> Tua ahih ciangin Moses in Topa’ thupiakna tawh Paran gamlak panin Israel mite’ lutang ahi mi khempeuh a sawl hi. </VERS>
            <VERS vnumber="4-15"> A sawl mite’ min hih bang ahi hi: Reuben minam panin Zakkur’ tapa Shammua; Simeon minam panin Hori’ tapa Shafat; Judah minam panin Jefunneh’ tapa Kaleb; Issakhar minam panin Josef’ tapa Igal; Efraim minam panin Nun’ tapa Hoshea; Benjamin minam panin Rafu’ tapa Palti; Zebulun minam panin Sodi’ tapa Gaddiel; Josef minam (Manasseh minam)  panin Susi’ tapa Gaddi; Dan minam panin Gemalli’ tapa Ammiel; Asher minam panin Mikhael’ tapa Shethur; Naftali minam panin Vofsi’ tapa Nahbi; Gad minam panin Makhi’ tapa Geuel ahi hi.
            </VERS>
            <VERS vnumber="16"> Hihte pen gam vaan dingin Moses in a sawl mite’ min ahi hi. Moses in Nun’ tapa Hoshea pen Joshua ci-in a min kheelsak hi.
            </VERS>
            <VERS vnumber="17"> Moses in Kanaan gam a vaan dingin amaute sawlin amaute kiangah, “Negeb gam galkhat ah paito-in, mual tung gamah paito unla, </VERS>
            <VERS vnumber="18"> leitang bangci hiam, tua leitangah a teeng mite thahat hiam, amaute tawm hiam, tam hiam, </VERS>
            <VERS vnumber="19"> amau’ tenna gam pen nuntak olna gam hiam, haksatna gam hiam, amau’ tenna khuapite pen giahphual hiam, munmuanhuai hiam, </VERS>
            <VERS vnumber="20"> a leitang a lei hoih hiam, lei sia hiam, sing om hiam, om lo hiam, va thei un. Na siam tawpun va hih unla, tua leitang a gah pawlkhat hong ciahpih un,” a ci hi. Tua hun pen leenggah a palte a min hun ahi hi.
            </VERS>
            <VERS vnumber="21"> Tua ahih ciangin amaute paito-in Zin gamlak panin Hamath khua lutna gei, Rehob mun dong gam a vaan uh hi. </VERS>
            <VERS vnumber="22"> Amaute Negeb lamah paito uh a, Hebron tung uh hi. Anak’ suanlekhakte ahi Ahiman mite, Sheshai mite le Talmai mite, tua lai-ah na om uh hi. (Hebron pen Egypt gam a Zoan a kisat ma kum sagih lai-in kisat hi.) </VERS>
            <VERS vnumber="23"> Amaute Eshkol kuam tung uh a, tua lai panin leenggah bawk khat bek a hiang tawh loin, mi nih in zawl khatin a zawng uh hi. Amaute in mang kawlsing le thei zong tawmkhat a pua uh hi. </VERS>
            <VERS vnumber="24"> Tua lai panin Israel mite in leenggah bawk a lawhna hangin tua mun pen Eshkol Kuam kici hi.
            </VERS>
            <VERS vnumber="25"> Ni sawmli a cin ciangin gam vaanna panin amaute hong ciahkik uh hi. </VERS>
            <VERS vnumber="26"> Paran gamlak Kadesh mun a Moses le Aaron le Israel mihonte khempeuh kiangah amaute hong tung uh hi. Amaute le mihon khempeuh tungah thu puakkik uh a, tua leitang a gahte amaute a lak uh hi. </VERS>
            <VERS vnumber="27"> Amaute in Moses kiangah, “Kote nong sawlna leitangah ka va tung uh hi. Tua lai-ah bawngnawi le khuaizu tui bangin luang a, hih pen tua gam a gah ahi hi. </VERS>
            <VERS vnumber="28"> Ahi zongin tua gam a teeng mite thahat uh a, a khuapite uh kulh tawh ki-umin lian mahmah hi. Tua banah Anak’ suanlekhakte tua lai-ah ka mu uh hi. </VERS>
            <VERS vnumber="29"> Amalek mite Negeb gamah teeng uh hi. Hit mite, Jebus mite le Amor mite, mual tung gamah teeng uh hi. Kanaan mite tuipi gei le Jordan dungah teeng uh hi,” ci-in a gen uh hi.
            </VERS>
            <VERS vnumber="30"> Ahih hangin Kaleb in Moses’ mai-ah mite gamdaisakin, “Thakhatin paito-in va luah ni; bang hang hiam cih leh eite pen a zo thei mahmah ding ihi hi,” a ci hi.
            </VERS>
            <VERS vnumber="31"> Tua ciangin amah tawh a paito mite in, “Tua mite a sim dingin i pai ngam kei ding hi; bang hang hiam cih leh eite sangin amaute hat zaw uh hi,” a ci uh hi. </VERS>
            <VERS vnumber="32"> Tua ahih ciangin amaute a tam zaw in amau’ vaansa gam thu Israel mite tungah a sia lamin hong puak uh a, “Kote, a vaan dingin ka va paina uh gam pen a tunga teeng mite a puksisak thei ding gam hoih lo ahi hi. </VERS>
            <VERS vnumber="33"> Tua lai-ah Nefilim mite (Nefilim pan a hong piang Anak mite) ka mu uh hi. Kote pen kauphe bang lelin ka kingaihsun uh a, amau’ muhna-ah zong tua bangmah ka hi takpi uh hi,” a ci uh hi.
            </VERS>
        </CHAPTER>
        <CHAPTER cnumber="14">
            <VERS vnumber="1"> Tua ciangin mihon khempeuh nakpitakin kiko uh a, tua zan sung kap uh hi. </VERS>
            <VERS vnumber="2"> Israel mite khempeuh in Moses le Aaron phunsan uh a, mihon buppi in amaute tungah, “Egypt gamah a si khin hi zaw hoh le-ung! Tua ahih kei leh zong hih gamlakah a si khin hi zaw hoh le-ung! </VERS>
            <VERS vnumber="3"> Namsau tawh a si dingin bang hangin Topa in hih gamah kote hong paipih ahi hiam? Ka zite uh le ka tate uh galte’ mat suak ding uh hi. Egypt-ah ciahkik ding ko adingin hoih zaw ding hi lo ahi hiam?” a ci uh hi. </VERS>
            <VERS vnumber="4"> Amaute khatlekhat kiangah, “Makai khat teelin Egypt-ah ciahkik ni,” kici uh hi.
            </VERS>
            <VERS vnumber="5"> Tua ciangin Israel mihon kikhawmte khempeuh’ mai-ah Moses le Aaron boksuk uh hi. </VERS>
            <VERS vnumber="6"> Gam vaante’ lakah a kihel Nun’ tapa Joshua le Jefunneh’ tapa Kaleb-te in a puan uh balkekin, </VERS>
            <VERS vnumber="7"> Israel mihonte khempeuh tungah, “A vaan dingin kote ka va painasa uh leitang a hoih mahmah ahi hi. </VERS>
            <VERS vnumber="8"> Eite’ tungah Topa a lungkim leh, bawngnawi le khuaizu tui bangin a luanna hih leitangah eite hong paipihin eite tungah tua leitang hong pia ding hi. </VERS>
            <VERS vnumber="9"> Topa phunsan kei hamtang un. Amaute pen zial mang pak ding ihih manin tua gam mite kihta kei un. Amau’ kiang panin amau’ kidalna kila khia khin a, eite tawh Topa hong om hi; amaute kihta kei un,” a ci uh hi. </VERS>
            <VERS vnumber="10"> Ahih hangin mihonte khempeuh in, amaute suang tawh deng un, a ci uh hi. Tua ciangin Israel mi khempeuh’ muhin kikhopna buk tungah Topa’ minthanna vang hong kilang hi.
            </VERS>
            <VERS vnumber="11"> Topa in Moses kiangah, “Hih mite in bang tanvei kei hong simmawh ding ahi uh hiam? Amaute’ lakah ka hihsa limte om napi-in, amaute in bang tanvei hong um lo lailai ding ahi uh hiam? </VERS>
            <VERS vnumber="12"> Pulnatna tawh amaute vat gawpin ka lawn khiakik dinga, amaute sangin a lian zaw a thahat zaw minamin nang kong bawl ding hi,” a ci hi.
            </VERS>
            <VERS vnumber="13"> Ahih hangin Moses in Topa’ kiangah, “Tua bang hileh Egypt mite in hih thu za ding uh hi; bang hang hiam cih leh amaute’ lak panin na thahatna tawh hih mite na pai khiatpih hi. </VERS>
            <VERS vnumber="14"> Amaute in hih gam a teeng mite tungah gen ding uh hi. Topa aw, hih mite’ lakah nang na omna thu hih mite in za khinzo uh hi; bang hang hiam cih leh Topa aw, maitang kituahin nang hong kimu a, amaute’ tungah nangma meii a ding hi. Amaute’ mai-ah sunin meii khuam sungah, zanin mei khuam sungah nang na pai hi. </VERS>
            <VERS vnumber="15"> Tu-in hih mite mihing khat thah bangin that lecin, nangma minthang vangliatna a zasa minamte in, </VERS>
            <VERS vnumber="16"> ‘Amaute’ tungah piak dinga a kiciam leitangah Topa in hih mite paipih zo lo ahih manin, amah in gamlakah amaute that hi,’ ci ding uh hi. </VERS>
            <VERS vnumber="17-18"> Tu-in, nang tungah hong thum ing. Nangmah in thu ciamin, ‘Topa heh hak a, a itna kip lianin, mawhna le thu palsatna maisak a, ahih hangin a mawhte siangsak ngei loin, pate’ mawhna tate tungah, khang thum khang lina dongin thuk hi,’ na cih mah bangin Topa’ vangliatna liansak in. </VERS>
            <VERS vnumber="19"> A lian nangma itna kip tawh a kizui le Egypt panin tuhun dong hih mite na maisaksa tawh kizui-in hih mite’ mawhna maisak in, kong thum hi,” a ci hi.
            </VERS>
            <VERS vnumber="20"> Tua ciangin Topa in, “Nangma gen bangin ka maisak hi. </VERS>
            <VERS vnumber="21"> Ahih hangin a taktakin, ka nuntak laiteng, Topa’ minthanna tawh leitung kidim ding ahih mah bangin, </VERS>
            <VERS vnumber="22"> Egypt le gamlakah ka hihsa ka vangliatna le ka limte mu khin napi-in sawmvei kei hong ze-etin keima aw a ngai lo mite, </VERS>
            <VERS vnumber="23"> amau’ pate tungah piak dinga ka kiciam leitang a mu kuamah om lo ding uh hi. Kei hong simmawh mi kuamah in tua leitang mu lo ding hi. </VERS>
            <VERS vnumber="24"> Ahih hangin ka nasem Kaleb ahihleh, amah in lungsim tuam nei-in limtakin kei hong zui ahih manin, amah in a zuat leitangah ka tunpih dinga, ama suanlekhakte in tua leitang luah ding uh hi. </VERS>
            <VERS vnumber="25"> Tu-in tua kuam sungah Amalek mite le Kanaan mite teng uh ahih manin, San Tuipi paina lampi tawnin zing ciangin gamlakah pai un,” a ci hi.
            </VERS>
            <VERS vnumber="26"> Topa in Moses le Aaron kiangah, </VERS>
            <VERS vnumber="27"> “Hih a gi lo mihonte in bang tanvei kei hong phunsan ding uh ahi hiam? Israel mite in kei hong phunsanna ka za khin hi. </VERS>
            <VERS vnumber="28"> Amaute tungah hih bangin gen in: Topa in, ‘Kei a nungta ka hih mah bangin ka zakna-ah na gente uh no tungah ka hong hih ding hi. </VERS>
            <VERS vnumber="29"> Na luanghawmte uh hih gamlakah lum ding hi. Note khempeuh, kum sawmnih pan a tungsiah, kei hong phunsante, </VERS>
            <VERS vnumber="30"> Jefunneh’ tapa Kaleb le Nun’ tapa Joshua sim loh, note tengsak dingin ka kiciamna leitangah khat beek na tung kei ding uh hi. </VERS>
            <VERS vnumber="31"> Ahih hangin galte in man ding na cih uh na tate uh, keimah in ka tumpih dinga, note in na thusim loh uh leitang amaute in mu ding uh hi. </VERS>
            <VERS vnumber="32"> Ahih hangin note na hih uhleh, na luanghawmte uh hih gamlakah lum ding hi. </VERS>
            <VERS vnumber="33"> Na luanghawmte uh a nunung pen gamlakah a kisial mateng, gamlakah kum sawmli sung na tate uh tuucing hi ding uh a, note’ ginat lohna thuak ding uh hi. </VERS>
            <VERS vnumber="34"> Na gam vaan sung uh ni phazah tawh kizui-in, ni sawmli, ni khat ciangin kum khat, note in na mawhna uh kum sawmli sung na thuak ding uh a, keima lungkim lohna na thei ding uh hi,’ ci hi. </VERS>
            <VERS vnumber="35"> Topa ahi keimah in thu ka gen hi. Keimah langpangin a kikaikhawm hih a gilo mihonte khempeuh tungah hih thu ka hih taktak ding hi. Hih gamlakah amaute bei mang ding uh a, amaute si ding uh hi,” a ci hi.
            </VERS>
            <VERS vnumber="36"> Moses in gam vaan dingin a sawl mite hong ciahkikin a gam thu a sialamin gen uh ahih manin mihonte Topa a phunsansak, </VERS>
            <VERS vnumber="37"> a gam thu a sialamin a gen tua mite, Topa’ mai-ah gimna in sisak hi. </VERS>
            <VERS vnumber="38"> Ahih hangin gam vaan dingin a pai mite lak panin Nun’ tapa Joshua le Jefunneh’ tapa Kaleb-te hing lai uh hi.
            </VERS>
            <VERS vnumber="39"> Moses in Israel mite khempeuh tungah hih thute gen a, nakpitakin mite thum uh hi. </VERS>
            <VERS vnumber="40"> Amaute zingsangin tho baih uh a, gamlak mual dawnah paito-in, “Thei un, hih lai-ah i om hi. Topa’ ciamnasa munah i paito ding hi; bang hang hiam cih leh i khial khin hi,” a ci uh hi.
            </VERS>
            <VERS vnumber="41"> Ahih hangin Moses in, “Bang hangin tu-in Topa’ thupiakna palsat na hi uh hiam, tangtung lo ding hi lo ahi hiam? </VERS>
            <VERS vnumber="42"> Na galte uh mai-ah note hong kisatpuk kha ding ahih manin kuanto kei un. Bang hang hiam cih leh note’ lakah Topa om lo hi. </VERS>
            <VERS vnumber="43"> Amalek mite le Kanaan mite na mai uhah om ahih ciangin namsau tawh note na puk ding uh hi. Topa zuihna panin nungkik na hih uh ciangin note tawh Topa hong om lo ding hi,” a ci hi.
            </VERS>
            <VERS vnumber="44"> Ahih hangin Topa’ thuciamna singkuang hitaleh Moses hitaleh giahphual panin ding khia lo napi-in gamlak mual dawnah kuantoh ding amaute in ngaihsun veve uh hi. </VERS>
            <VERS vnumber="45"> Tua ciangin mual tung gamah a teeng Amalek mite le Kanaan mite hong paisuk uh a, amaute zo-in Hormah ciang dong nangawnah amaute a delh uh hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite tungah hih bangin gen in: Note kong piak leitangah a teeng dingin na tun uh ciangin </VERS>
            <VERS vnumber="3"> bawnghon pan hitaleh tuuhon pan hitaleh thuciamna tunsak nadingin Topa’ tungah meihal biakna ahi a, biakpiakna ahi zongin na piak ciang uh hitaleh, Topa’ tungah a gim namtui bawl nadingin utthu-a biakna hitaleh, a kiseh pawi hunte-ah biakpiakna hitaleh na piak uh ciangin, </VERS>
            <VERS vnumber="4"> biakna a paipih mipa in annel lawh khat sathau biing khat tawh a kibawl an tawh biakna Topa’ tungah pia ding hi. </VERS>
            <VERS vnumber="5"> Tuuno khat tawh piak khawm dingin meihal biakna ahih kei leh biakpiakna tawh, tuibuah dingin leenggahzu thawl khat na bawl ding uh hi. </VERS>
            <VERS vnumber="6"> Tua ahih kei leh tuutal khat tawh piakkhawm dingin annel lawh nih sathau biing nih tawh a kibawl an tawh biak nading na bawl ding uh hi. </VERS>
            <VERS vnumber="7"> Topa’ tungah a gim namtui-in tuibuah dingin leenggahzu thawl khat na pia ding uh hi. </VERS>
            <VERS vnumber="8"> Meihal biak nading ahi a, thuciamna tunsakna-in biakpiak nading ahi a, Topa’ tungah thunuama biak nading ahi zongin bawngtal na bawl uh ciangin, </VERS>
            <VERS vnumber="9"> mi khat in a bawngtal tawh annel lawh thum sathau biing thum tawh a kibawl an tawh biakna pia dinga, </VERS>
            <VERS vnumber="10"> Topa’ tungah a gim namtui, mei tawh kihal biakna-in tuibuah dingin leenggahzu thawl nih na pia ding uh hi.
            </VERS>
            <VERS vnumber="11"> “Bawngtal ahi a, tuutal ahi zongin, tuuno a pa ahi a, keelno a pa tawh ahi zongin piak khawm dingin tua bangin kihih ding hi. </VERS>
            <VERS vnumber="12"> Na piak uh ganhing khempeuh a malzah tawh kizui-in tua bangin na bawlkim ding uh hi. </VERS>
            <VERS vnumber="13"> Topa’ tungah a gim namtui, mei tawh kihal biakna a piakna uhah tualsung mi khempeuh in hih nate tu-a bangin hih ding uh hi. </VERS>
            <VERS vnumber="14"> Note kiangah khualmi khat hong peem ahi a, na khang tawntungun note lakah mi khatpeuh hong om ahi zongin, amah in Topa’ tungah a gim namtui, mei tawh kihal biakna a piak nop leh, note’ hih mah bangin hih ding hi. </VERS>
            <VERS vnumber="15"> Mihonpi adingin ngeina khat om dinga, note le note’ lakah hong peem mi adingin tawntung ngeina khat na khang tawntungun om ding hi. Topa’ mai-ah note le peemta mite na kibang ding uh hi. </VERS>
            <VERS vnumber="16"> Note le note’ lakah hong peem mi adingin a kibang thukhat, ngeina kip khat om ding hi,” a ci hi.
            </VERS>
            <VERS vnumber="17"> Topa in Moses kiangah, </VERS>
            <VERS vnumber="18"> “Israel mite tungah hih bangin gen in: Note kong paipihna gamah tungin </VERS>
            <VERS vnumber="19"> tua gam a piang ante na nek uh ciangin Topa’ tungah biakna na pia ding uh hi. </VERS>
            <VERS vnumber="20"> Na anlak uh a masa pen sung panin biakna-in moh khat na pia ding uh a, an cilna pan a biakna-in na piak bangun na bawl ding uh hi. </VERS>
            <VERS vnumber="21"> Na khang tawntungun na anlak uh a masa pen Topa’ tungah biakna-in na pia ding uh hi.
            </VERS>
            <VERS vnumber="22"> “Ahih hangin note khialin, Topa in Moses tungah a gensa hih thupiaknate khempeuh, </VERS>
            <VERS vnumber="23"> Topa in a thupiak a kipanin na khang tawntungun, Moses tungtawnin Topa in note hong thupiakte khempeuh na zuih kei uhleh, </VERS>
            <VERS vnumber="24"> theih lohna hangin mihonte’ phawk lohin a kikhial ahihleh, mihonte khempeuh in Topa’ tungah a gim namtui, meihal biak nadingin bawngtalno khat, ngeina kip om bangin an tawh biakna le a tuibuah tawh le khialhna hanga biakna-in keel a pa khat pia ding hi. </VERS>
            <VERS vnumber="25"> Siampipa in Israel mihonte khempeuh adingin kilemna bawlsak dinga, amaute kimaisak ding hi. Bang hang hiam cih leh tua pen tatkhialhna hi a, amaute in tua amau’ tatkhialhna hangin Topa’ tungah mei tawh kihal amau’ biakna le khialhna hanga amau’ biakna uh Topa’ mai-ah paipih khin uh hi. </VERS>
            <VERS vnumber="26"> Tua tatkhialhna in amaute khempeuh huamkha ahih manin Israel mihonte khempeuh le amau’ lakah a peem khualmi zong kimaisak ding hi.
            </VERS>
            <VERS vnumber="27"> “Theih lohna hangin mi khat a khialh leh, khialhna hanga biak nadingin kum khat a pha keelnu khat pia ding hi. </VERS>
            <VERS vnumber="28"> Mi khat, theih lohna hangin a khialh ciangin, amah a siankik theih nadingin siampipa in tua a khial mipa adingin Topa’ mai-ah kilemna bawlsak dinga, amah kimaisak ding hi. </VERS>
            <VERS vnumber="29"> Theih lohna hangin na khat peuhpeuh a hih kha, Israel mite’ lakah a om tualsung mipa le amaute’ lakah a peem khualmipa adingin ngeina a kibang khat na nei ding uh hi.
            </VERS>
            <VERS vnumber="30"> “Ahih hangin tualsung mi hitaleh peemta hitaleh, na khat peuhpeuh a hih teitei mipa in Topa a simmawh hi a, tua mipa kithat ding hi. </VERS>
            <VERS vnumber="31"> Amah in Topa’ thu simmawhin, a thupiakna siasak ahih manin, tua mipa kithat dinga, ama mawhna amah in thuak ding hi,” a ci hi.
            </VERS>
            <VERS vnumber="32"> Israel mite gamlakah a om sungun, Sabbath ni-in sing a tom mi khat mu uh hi. </VERS>
            <VERS vnumber="33"> Sing a tom laitak a mu mite in Aaron, Moses le mihonte khempeuh kiangah amah paipih uh hi. </VERS>
            <VERS vnumber="34"> Amah bang kicih ding ci-in teltakin kigen lo ahih manin amaute in khumcip uh hi. </VERS>
            <VERS vnumber="35"> Topa in Moses kiangah, “Tua mipa kithat ding hi. Mihonte khempeuh in giahphual pua-ah suang tawh amah deng ding uh hi,” a ci hi. </VERS>
            <VERS vnumber="36"> Mihonte khempeuh in giahphual pua-ah amah paipih uh a, Topa in Moses a thupiak bangin suang tawh amah a denglum uh hi.
            </VERS>
            <VERS vnumber="37"> Topa in Moses kiangah, </VERS>
            <VERS vnumber="38"> “Israel mite tungah gen inla, a khang tawntungun a puan mongte uhah a teep bawlin, a puan mongteep tungah khau dum khat a khih dingun sawl in. </VERS>
            <VERS vnumber="39"> Tua pen, note in utluatna tawh na zuih theihzel uh ahi nomau’ lungsim le nomau’ mittang’ deihna zuikha loin, note in na et ding uh puanmongteep le Topa’ thupiakte khempeuh phawkin na sep nading uh ahi hi. </VERS>
            <VERS vnumber="40"> Tua ahih ciangin note in ka thupiakte khempeuh phawkin na sem ding uh a, na Pasian uh tungah na siangtho ding uh hi. </VERS>
            <VERS vnumber="41"> Kei pen, note’ Pasian ahi dingin Egypt panin note a hong pai khiatpih Topa na Pasian uh ka hi hi; kei pen Topa na Pasian uh ka hi hi,” a ci hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Tu-in Levi mite sung pan Levi’ tapa Kohath, Kohath’ tapa Izhar, Izhar’ tapa Korah; le Reuben mite sung pan Reuben’ tapa Eliab, Eliab’ tapa Dathan; le Abiram; le Peleth’ tapa On; </VERS>
            <VERS vnumber="2"> hih mite in pawl kai uh hi. Israel mite sung panin mi’ theihkim, mihon sung panin a kiteel, mihonte a makai mi zanih le sawmnga tawh Moses’ mai-ah ding uh hi. </VERS>
            <VERS vnumber="3"> Moses le Aaron langpangin amaute kikaikhawmin amaute kiangah, “Khengval lua uh teh! Mihon khempeuhte a milipin siangtho uh a, amaute’ lakah Topa om hi. Bang hangin Topa’ mihonpite tungah nomau kiliansak tawm na hi uh hiam” a ci uh hi.
            </VERS>
            <VERS vnumber="4"> Moses in tua thu a zak ciangin boksukin </VERS>
            <VERS vnumber="5"> Korah le a pawlte khempeuh kiangah, “Zing ciangin Topa in a siangtho ahi mi, ama a’ ahi mi hong lakin, ama kiangah paisak dinga, amah in a teel ding mipa ama kiangah paisak ding hi. </VERS>
            <VERS vnumber="6"> Hih bangin gamta un: Korah le a pawlte khempeuh in paknamtui beel la un. </VERS>
            <VERS vnumber="7"> Zing ciangin Topa’ mai-ah tua beelte sungah mei koihin, mei tungah paknamtui koih unla, tua ciangin Topa’ teel mi pen a siangtho hong hi ding hi. Levi’ tapate aw, khengvallua uh teh!” a ci hi.
            </VERS>
            <VERS vnumber="8"> Tua ciangin Moses in Korah kiangah, “No Levi mite aw, tu-in za un. </VERS>
            <VERS vnumber="9"> Israel mite’ Pasian in ama kiangah hong paipih ding, Topa’ biakbuk sungah nasep sem ding, mihonte’ na a sem dingin amau’ mai-ah a ding dingin Israel mihonte’ kiang panin hong khenkhiatna, </VERS>
            <VERS vnumber="10"> le nang le na sanggamte ahi Levi’ mite, ama kiangah hong paipihna hawmthawh lai na hi hiam? Siampi nasepna zong deih lai na hi hiam? </VERS>
            <VERS vnumber="11"> Tua ahih ciangin nang le na pawlte khempeuh hih lai-ah na kikaihkhopna uh pen Topa langpanna ahi hi. Note in na phunsan uh Aaron pen bang mi hi mawk ahi hiam?” a ci hi.
            </VERS>
            <VERS vnumber="12"> Tua ciangin Moses in mi sawlin Eliab’ tapa Dathan le Abiram samsak hi. Amaute in, “Kong pai kei ding uh hi. </VERS>
            <VERS vnumber="13"> Kote’ tungah nangmah ulianin kibawl tawmin, gamlakah kote hong that dingin bawngnawi le khuaizu tui bangin a luanna gam panin nong pai khiatpihna thu hawmthawh lai na hi hiam? </VERS>
            <VERS vnumber="14"> Tua tham loin nangmah in bawngnawi le khuaizu tui bangin a luanna gamah kote hong paipih loin, lote le leenggui lote zong nong luahsak kei hi. Hih mite’ mit khel khia ding na hi hiam? Kong pai kei ding uh hi,” a ci uh hi.
            </VERS>
            <VERS vnumber="15"> Moses heh mahmah ahih manin Topa’ kiangah, “Amau’ biakna thupi ngaihsut kei in. Amaute tungah bangmah ka gamta khial kei a, a la uh khat beek nangawn ka laksak kei hi,” a ci hi.
            </VERS>
            <VERS vnumber="16"> Tua ciangin Moses in Korah kiangah, “Nang le na pawlte, nang le amaute, Aaron tawh zing ciangin Topa’ mai-ah hong om un. </VERS>
            <VERS vnumber="17"> Note in na milipun na paknamtui beel ciat uh la-in, a sungah paknamtui koih unla, Topa’ mai-ah na paknamtui beel ciat uh, paknamtui beel zanih le sawmnga paipih un. Aaron le nangmah in zong na paknamtui beel tuak uh paipih un,” a ci hi. </VERS>
            <VERS vnumber="18"> Tua ahih ciangin a milipun a paknamtui beel ciat uh la uh a, tuate sungah mei koihin a tungah paknamtui koih uh a, kikhopna buk kongah Moses le Aaron tawh ding khawm uh hi. </VERS>
            <VERS vnumber="19"> Tua ciangin Korah in amaute’ langkhat, kikhopna bukkongah mihonte khempeuh khawm hi. Topa’ minthanna mihon khempeuhte tungah hong kilang hi. </VERS>
            <VERS vnumber="20"> Tua ciangin Topa in Moses le Aaron kiangah, </VERS>
            <VERS vnumber="21"> “Amaute tomno sungin ka beisak theih nadingin hih mihonte lak panin kihem un,” a ci hi.
            </VERS>
            <VERS vnumber="22"> Amaute boksuk uh a, “Pasian, mi khempeuhte’ tungah nuntakna a pia Pasian aw, mi khat’ khialhna hangin mihon khempeuhte’ tungah nang heh ding na hi hiam?” a ci uh hi.
            </VERS>
            <VERS vnumber="23"> Topa in Moses kiangah, </VERS>
            <VERS vnumber="24"> “Mihonte tungah hih bangin gen in: Korah, Dathan le Abiram-te’ omna kiim panin pai khia un, ci in,” a ci hi.
            </VERS>
            <VERS vnumber="25"> Tua ciangin Moses dingin Dathan le Abiram kiangah pai a, Israel upate in zong amah a zui uh hi. </VERS>
            <VERS vnumber="26"> Amah in mihonte kiangah, “Amaute’ khialhna khempeuh tawh note hong kiphiatkhia kha ding ahih manin, hih migilote’ puanbuk panin pai khia unla, amau’ na khat beek lawng kha kei un, hong thum ing,” a ci hi. </VERS>
            <VERS vnumber="27"> Tua ahih ciangin Korah, Dathan le Abiram-te’ omna kiim panin amaute a pai khia uh hi. Dathan le Abiram, a zite uh le a tapate uh le a taneute uh tawh hong pusuakin a puanbuk kong uhah dingkhawm uh hi. </VERS>
            <VERS vnumber="28"> Tua ciangin Moses in, “Hih na khempeuh a sem dingin Topa in kei hong sawl hi. Hih nasep pen keima utthu ahih lohna, hih thu tawh na thei ding uh hi. </VERS>
            <VERS vnumber="29"> Mi khempeuh a sih ngei bang danin hih mite si a, tua ahih kei leh mi khempeuh in a tuah ngeite a tuah leh, Topa in kei hong sawl loh ahi hi. </VERS>
            <VERS vnumber="30"> Ahih hangin Topa in a thak khat hong piangsakin, leitang in a kam ka-in amaute’ neih khempeuh tawh hih mite valhtumin, a hingtangin Leinuai-ah a tumsuk uhleh, hih mite in Topa a simmawh ahihna thu na thei ding uh hi,” a ci hi.
            </VERS>
            <VERS vnumber="31"> Hih thute a gen khit phetin amau’ nuai-ah lei kiphelkham hi. </VERS>
            <VERS vnumber="32"> Leitang a kam ka-in, Korah tawh a kipawl mi khempeuh le a innkuanpihte uh le a neihsa khempeuh uh valhtum hi. </VERS>
            <VERS vnumber="33"> Tua ahih ciangin amaute le a neihsa khempeuh uh a hingtangun Leinuai-ah tumsuk uh hi. Leitang in amaute khupnelhin mihonpite’ lak panin amaute bei uh hi. </VERS>
            <VERS vnumber="34"> Amaute’ kikona hangin a kiim uha om Israel mite khempeuh tai uh hi. Bang hang hiam cih leh amaute in, “Leitang in hong valhtum kha in teh!” ci uh hi.
            </VERS>
            <VERS vnumber="35"> Tua ciangin Topa’ kiang panin mei hong pai khia a, paknamtui a pia mi zanih le sawmngate kaangtum hi.
            </VERS>
            <VERS vnumber="36"> Tua ciangin Topa in Moses kiangah, </VERS>
            <VERS vnumber="37"> “Siampi Aaron’ tapa Eleazar in meikuang sung panin paknamtui beelte a lakkhiat ding gen inla, tua ciangin a gamlapi-ah mei thehthang in. Bang hang hiam cih leh tua nate, </VERS>
            <VERS vnumber="38"> amau’ nuntakna a beina dongin a khial hih mite’ paknamtui beelte a siangtho hi. Tua ahih ciangin biakna tau sitna kuangdai dingin seek un; bang hang hiam cih leh amaute in Topa’ mai-ah tuate pia uh hi. Tua ahih ciangin tua nate siangtho hi. Israel mite tungah tua bangin hih nate pen lim khat hi ding hi,” a ci hi. </VERS>
            <VERS vnumber="39"> Tua ahih ciangin siampi Eleazar in mei tawh a kaangtum mite’ piak paknamtui sumngo beelte la-in biakna tau sitna-in a seek hi. </VERS>
            <VERS vnumber="40"> Topa in Moses tungtawnin Eleazar tungah a gen bangin Korah le a pawlte tawh a kibang kha lo dingin, siampi ahi lo, Aaron’ suanlekhakte ahi lo mi peuhmah, Topa’ mai-ah paknamtui hal dingin a pai loh nading, Israel mite tungah phawksakna khat ahi hi.
            </VERS>
            <VERS vnumber="41"> Ahih hangin a zing ciangin Israel mihon khempeuh in Moses le Aaron phunsan uh a, “Topa’ mite na that uh hi,” a ci uh hi. </VERS>
            <VERS vnumber="42"> Moses le Aaron langpangin mihonte a kikhop uh ciangin, kikhopna buk lamah amaute a khuadak uh ciangin, meii in na tuam a, Topa’ minthanna vang kilang hi. </VERS>
            <VERS vnumber="43"> Kikhopna buk mai lamah Moses le Aaron pai a, </VERS>
            <VERS vnumber="44"> Topa in Moses kiangah, </VERS>
            <VERS vnumber="45"> “Tomno sungin amaute ka siatsak theih nadingin hih mihonte’ lak panin pai khia un,” a ci hi. Tua ciangin amau tegel zong boksuk uh hi. </VERS>
            <VERS vnumber="46"> Moses in Aaron kiangah, “Na paknamtui beel la-in, biakna tau pan a mei a sungah koih inla, a tungah paknamtui koihin, mihonte’ lakah paipih mengmeng inla, amaute adingin kilemna bawlsak in. Bang hang hiam cih leh Topa’ kiang panin hehna hong pai khia khin a, gimna kipan khin hi,” a ci hi. </VERS>
            <VERS vnumber="47"> Tua ahih ciangin Moses’ gen bangin Aaron in paknamtui beel la-in mihonte lakah a tai hi. Mite lakah gimna kipan khin takpi a, amah in paknamtui koihin mite adingin kilemna a bawlsak hi. </VERS>
            <VERS vnumber="48"> A si le a hingte’ kikalah amah dinga, gimna a veng hi. </VERS>
            <VERS vnumber="49"> Tu-in Korah’ tungtangah a site sim loh, hih gimna tawh a si mi tul sawm le tulli le zasagih ahi hi. </VERS>
            <VERS vnumber="50"> Gimna a ven ciangin kikhopna bukkong Moses kiangah Aaron a ciahkik hi.</VERS>
        </CHAPTER>
        <CHAPTER cnumber="17">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite tungah thu gen inla, amaute tung panin, beh khat ciangin ciangkhut khat, a beh tawh kizui-in a makaite khempeuh tung panin ciangkhut sawm le nih la in. A ciangkhut tungah amau’ min ciat gelh inla, </VERS>
            <VERS vnumber="3"> Levi ciangkhut tungah Aaron’ min gelh in. Bang hang hiam cih leh beh lutang khatah ciangkhut khat hi ding hi. </VERS>
            <VERS vnumber="4"> Tua ciangin kikhopna buk sung, thuciamna mai, nang tawh i kituahna munah tuate na koih ding hi. </VERS>
            <VERS vnumber="5"> Keimah in ka teel mipa’ ciangkhut hong sel ding hi. Amaute in nang hong phunsanna, Israel mite’ phunna tua bangin kei’ kiang panin ka beisak ding hi,” a ci hi.
            </VERS>
            <VERS vnumber="6"> Moses in zong Israel mite tungah tua thu a gen hi. A makaite khempeuh in a beh tawh kizui-in makai khat ciangin khat pai, ciangkhut sawm le nih ama tungah pia uh a, Aaron’ ciangkhut zong amau’ ciangkhut lakah a om hi. </VERS>
            <VERS vnumber="7"> Moses in thuciamna puanbuk sung Topa’ mai-ah tua ciangkhutte a koih hi.
            </VERS>
            <VERS vnumber="8"> A zing ciangin thuciamna puanbuk sungah Moses a pai leh, Levi-te beh ading Aaron’ ciangkhut selin nguum khia a, paakin, almond min gah a gah hi. </VERS>
            <VERS vnumber="9"> Tua ciangin Moses in Topa’ mai panin Israel mite khempeuh kiangah ciangkhut khempeuh pai khiatpih hi. Amaute in en uh a, a ciangkhut ciat uh a la uh hi. </VERS>
            <VERS vnumber="10"> Topa in Moses kiangah, “Amaute si kha ding ahih manin, amaute in kei hong phunsanna beisak theih nadingin a lehdo mite adingin lim ahi dingin thuciamna mai-ah Aaron’ ciangkhut koihkik in,” a ci hi. </VERS>
            <VERS vnumber="11"> Tua ahih manin Topa’ sawl bangin Moses in zong a hih hi.
            </VERS>
            <VERS vnumber="12"> Israel mite in Moses kiangah, “En in, kote a si ka hi ta uh a, kote khempeuh a mawkna ka hi ta uh hi. </VERS>
            <VERS vnumber="13"> A nai-ah a pai, Topa’ biakbuk nai-ah a pai peuhmah si ding hi. Kote khempeuh ka bei nading uh hita hi lo ahi hiam?” a ci uh hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Tua ciangin Topa in Aaron kiangah, “Nang le na tapate le na behte in biakbuk sung nasepnate tawh kisai-in khialhna a om leh mawhna na puakhawm ding uh hi. Ahi zongin nang le na tapate in na siampi nasepna uh tawh kisai-in khialhna a om leh no teng bek in mawhna na pua ding uh hi. </VERS>
            <VERS vnumber="2"> Amaute in nang hong pawlin, thuciamna puanbuk mai-ah nang le na tapate na om laitakun note’ na hong sepsak theih nadingin na pate nam ahi Levi minam na sanggamte zong paipih in. </VERS>
            <VERS vnumber="3"> Amaute in note hong huhin puanbuk nasep khempeuh sem ding uh a, ahih hangin note le amaute si kha ding na hih ciangun biakbuk nazatte le biakna tau-ah na hong seppih lo ding uh hi. </VERS>
            <VERS vnumber="4"> Amaute in note hong pawlin, kikhopna buk vaanin puanbuk nasep khempeuh sem ding uh a, note’ nasepte midang kuamah in hong seppih thei lo ding hi. </VERS>
            <VERS vnumber="5"> Israel mite tungah hehna a om nawn loh nadingin biakbuk nasep le biakna tau nasep note in na sem ding uh hi. </VERS>
            <VERS vnumber="6"> En un, Israel mite kiang panin na sanggam uh Levi mite ka la khin a, amaute pen kikhopna buk nasep a sem dingin Topa’ tungah a kipia, note’ tungah letsong ahi hi. </VERS>
            <VERS vnumber="7"> Nang le na tapate in biakna tau tawh kisai nate le dalna puan sunga om nate khempeuh ah na siampi nasep uh na sem ding uh hi. Na siampi nasep uh letsongin kong piak hi a, midangte in hong sep leh kithat ding hi,” a ci hi.
            </VERS>
            <VERS vnumber="8"> Tua ciangin Topa in Aaron kiangah, “En in, kei tungah hong kipia biakna a kikoih khempeuh, Israel mite in a ap nate khempeuh nang kong pia hi. Nangma tanh ding le na suanlekhakte’ kaih ahi tawntung dingin note tungah kong pia hi. </VERS>
            <VERS vnumber="9"> Mei tawh hal dingte lak panin a kisit, a siangtho pen nangma ngah dingte in: Amaute in kei’ tungah hong piak amau’ biaknate khempeuh, an tawh amau’ biaknate khempeuh, khialhna hanga amau’ biaknate khempeuh le mawhna hanga amau’ biaknate khempeuh pen nang le na suanlekhakte adingin a siangtho pen hi ding hi. </VERS>
            <VERS vnumber="10"> A siangtho pen mun khatah na ne ding uh hi. Pasal peuhmah in ne thei ding hi; note adingin a siangtho ahi hi.
            </VERS>
            <VERS vnumber="11"> “Amau’ letsong biakna, Israel mite in vei-a biaknate khempeuh uh zong nomau-a’ ahi hi. Nang le na tapate le na tanute’ kaih tawntung dingin tuate kong pia hi. Na inn sunga om a siangtho mi peuhpeuh in ne thei ding hi.
            </VERS>
            <VERS vnumber="12"> “Sathau limci pen khempeuh le leenggahzu le an a limci pen khempeuh, Topa’ tungah amau’ piak anpalte, note’ tungah kong pia hi. </VERS>
            <VERS vnumber="13"> Amaute in Topa’ tungah a piak uh, amau’ leitangah a min masa gah khempeuh nomau a’ hi ding hi. Na inn sunga om a siangtho mi peuhpeuh in ne thei ding hi.
            </VERS>
            <VERS vnumber="14"> “Israel-te’ sungah a ki-ap na peuhmah nomau a’ hi ding hi.
            </VERS>
            <VERS vnumber="15"> “Mihing le ganhing khempeuh sung panin Topa’ tungah mite in a piak tacil khempeuh, mihing hitaleh ganhing hitaleh, nomau a’ hi ding hi. Ahi zongin mihing tacil na tan khia ding uh a, ganhing nin tacil zong na tan khia ding uh hi. </VERS>
            <VERS vnumber="16"> Tuate a kitatna man (kha khat a phak ciangin tuate na tan khia ding uh hi) gerah sawmnih a pha biakinn shekel tawh kizui-in ngun shekel nga-in na seh ding uh hi. </VERS>
            <VERS vnumber="17"> Ahih hangin bawng tacil, ahih kei leh tuu tacil, ahih kei leh keel tacilte na tan kei ding uh hi; tuate a siangtho ahi hi. Biakna tau tungah tuate’ si na theh ding uh a, Topa’ tungah a gim namtui, mei tawh kihal biakna-in tuate’ thau na hal ding uh hi. </VERS>
            <VERS vnumber="18"> Ahih hangin a kivei sa-iik le a taklam phei nomau-a’ ahih mah bangin, tuate’ sate nomau a’ hi ding hi.
            </VERS>
            <VERS vnumber="19"> “Israel mite in Topa’ tungah a piak a siangtho biaknate khempeuh, nang le na tapate le na tanute tungah kaih tawntung dingin kong pia hi. Tua pen nang le na suanlekhakte adingin Topa’ mai-ah a tawntungin a kiphel thei lo, ci tawh thuciamna ahi hi,” a ci hi.
            </VERS>
            <VERS vnumber="20"> Topa in Aaron kiangah, “Nang in amau’ gam sungah gamhluah na nei kei dinga, amaute’ lakah tanh zong na nei kei ding hi. Kei pen Israel mite’ lakah nangma tanh le nangma luah ka hi hi.
            </VERS>
            <VERS vnumber="21"> “Kikhopna buk sungah amaute’ nasepna thaman dingin Israel sunga sawm-ah-khat khempeuh, Levi mite’ tungah gamh-in ka pia hi. </VERS>
            <VERS vnumber="22"> Amaute in khialhna thuakin si kha ding uh ahih manin, tu a kipanin kikhopna buk sungah Israel midangte pai-in tua sawm-ah-khat nekpih lo ding uh hi. </VERS>
            <VERS vnumber="23"> Ahih hangin Levi mite in kikhopna buk nasep sem ding uh a, amaute in a tavuan uh pua ding uh hi. Tua pen amau’ khang tawntungin ngeina kip hi dinga, amaute in Israel mite’ lakah luah nei lo ding uh hi. </VERS>
            <VERS vnumber="24"> Bang hang hiam cih leh amaute in biakna-in Topa’ tungah a piak uh Israel mite’ sawm-ah-khat pen Levi mite tungah luah dingin ka pia khin hi. Tua ahih ciangin Israel mite lakah amaute in luah a neih loh ding uh ka gensa ahi hi,” a ci hi.
            </VERS>
            <VERS vnumber="25"> Topa in Moses kiangah, </VERS>
            <VERS vnumber="26"> “Levi mite kiangah hih bangin na gen lai ding hi: ‘Note’ luah dingin amaute’ tung panin kong piak sawm-ah-khat, Israel mite’ tung panin na lak uh ciangin, tua sung panin Topa’ tungah biakna, sawm-ah-khat sung pan sawm-ah-khat na pia sawn ding uh hi. </VERS>
            <VERS vnumber="27"> Tua na biaknate uh, ancilna pan a an le leenggah sukna pan a kipia mah bangin note-a’ in kiciamteh ding hi. </VERS>
            <VERS vnumber="28"> Tua ahih ciangin Israel mite’ tung panin na ngah uh sawm-ah-khat khempeuh tung panin Topa’ tungah biakna na pia ding uh hi. Tua bangin siampi Aaron’ tungah Topa a kibiakna na pia ding uh hi. </VERS>
            <VERS vnumber="29"> Note tungah hong kipia letsong lakah a limci pen, a siangtho pen paipihin Topa ading biakna khempeuh na pia ding uh hi,’ ci-in gen in. </VERS>
            <VERS vnumber="30"> Tua ahih ciangin amaute kiangah, ‘Tuate sung panin a limci pen teng na piak khit uh ciangin, a omlai teng Levi mite adingin ancilna panin a piangte le leenggah sukna panin a piangte a kipia mah bangin kiciamteh ding hi. </VERS>
            <VERS vnumber="31"> Nang le na innkuanpihte in mun khat peuhpeuhah na ne thei ding uh hi; bang hang hiam cih leh tua pen kikhopna buk sungah note’ nasepna thaman ahi hi. </VERS>
            <VERS vnumber="32"> Tua sung panin a limci pen na piak nak-uhleh tua thu hangin mawhsakna na thuak kei ding uh hi. Israel mite’ na a siangthote na ninsak kei ding uh hi. Na nitsak uhleh na si ding uh hi,’ ci-in gen in,” a ci hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Tu-in Topa in Moses le Aaron’ kiangah, </VERS>
            <VERS vnumber="2"> “Topa’ thupiak thukham le ngeina hih bang ahi hi: Poina a nei lo, sitbaanna a om lo, a tungah nasepna kol a kivawh ngei nai lo, bawngla a san khat nomau kiangah hong paipih nadingun Israel mite kiangah gen un. </VERS>
            <VERS vnumber="3"> Siampi Eleazar kiangah na pia ding uh a, giahphual pualamah kipaipihin ama mai-ah kigo ding hi. </VERS>
            <VERS vnumber="4"> Siampi Eleazar in a khutme tawh a si tawmkhat la-in, kikhopna buk mai lamah a si sagihvei theh ding hi. </VERS>
            <VERS vnumber="5"> Ama muhna-ah a bawngla kihal dinga, a vun, a sa le a si, a ek tawh kihal ding hi. </VERS>
            <VERS vnumber="6"> Siampipa in taamtak sing le puknah le a ausan khaute la-in bawngla a kihalna sungah tuate khul ding hi. </VERS>
            <VERS vnumber="7"> Tua ciangin siampipa in ama puante sawpin tui sungah kipumsil dinga, tua khit ciangin giahphual ah hong pai ding hi. A nitak mateng siampipa a nin hi ding hi. </VERS>
            <VERS vnumber="8"> Bawngla a hal mipa in ama puante sawpin tui sungah kipumsil dinga, a nitak mateng a nin hi ding hi. </VERS>
            <VERS vnumber="9"> Mi a siang khat in bawngla vu khawmin, giahphual pualam a siang mun khatah tuate koih dinga, khialhna maisak nading, nitna siansak nading tui-ah zat dingin Israel mihonpite adingin tuate kikem ding hi. </VERS>
            <VERS vnumber="10"> Bawngla vute a khawm mipa in ama puante sawpin, a nitak mateng a nin hi ding hi. Hih pen Israel mite le amaute lakah a peem khualmi tungah tawntung ngeina hi ding hi.
            </VERS>
            <VERS vnumber="11"> “Misi luang khatpeuh a lawng pa ni sagih sung a nin hi ding hi. </VERS>
            <VERS vnumber="12"> A ni thum ni le a ni sagih ni-in a mahmah tui tawh kisiangsakin, tua khit ciangin a siang hi ding hi. Ahih hangin a ni thum ni le a ni sagih ni-in a mahmah a kisiansak kei leh, amah a siang suak thei lo ding hi. </VERS>
            <VERS vnumber="13"> Misi khatpeuh a lawng mi in a mahmah a kisiansak tawm kei leh a mahmah in Topa’ biakbuk a ninsak hi a, Israel sung panin tua mi kihawl khia ding hi. Nitna hangin ama tungah tui kibuak lo ahih manin ama tungah nitna baang lai ahih ciangin a nin hi ding hi.
            </VERS>
            <VERS vnumber="14"> “Mi khat puanbuk sungah a sih ciangin puanbuk sungah a pai mi peuhmah le puanbuk sungah a om mi peuhmah ni sagih sung a nin hi ding hi. </VERS>
            <VERS vnumber="15"> A kisiincip lo a kihong beel peuhmah a nin ahi hi. </VERS>
            <VERS vnumber="16"> Namsau tawh gamlakah a kithat mi ahi a, misi pumpi ahi a, mi guh ahi a, han ahi zongin a lawng mi peuhmah ni sagih sung a nin hi ding hi.
            </VERS>
            <VERS vnumber="17"> “Amaute in a nin mipa adingin a kihal khialhna hanga biakna vute la-in beel sung khatah tui luang lai tawh hel ding uh hi. </VERS>
            <VERS vnumber="18"> Tua ciangin a siang mi khat in puknah la-in a sungah diah dinga, puanbuk tung le a nazat khempeuh tung le tua lai-ah a om mi khempeuh tung le guh ahi a, a kithat mi ahi a, misi ahi a, han ahi zongin a lawng mipa tungah theh ding hi. </VERS>
            <VERS vnumber="19"> A ni thum ni le a ni sagih ni-in a siang mipa in a nin mipa tungah theh dinga, tua bangin a ni sagih ni-in amah in mi ninpa siangsakin, amah in a puante sawpin, tui sungah kipumsil dinga, a nitak ciangin amah a siang hi ding hi.
            </VERS>
            <VERS vnumber="20"> “Ahih hangin a nin hi napi-in a kisiangsak lo mipa in Topa’ biakbuk ninsak ahih manin mihonpi panin tua mipa kihawl khia ding hi. Nitna hangin ama tungah tui kibuak lo ahih manin amah a nin ahi hi. </VERS>
            <VERS vnumber="21"> Tua pen amaute adingin tawntung ngeina khat hi ding hi. Nitna hangin tui a theh mipa in ama puante sawp dinga, nitna hangin a kizang tui a lawng mipa a nitak mateng a nin hi ding hi. </VERS>
            <VERS vnumber="22"> A nin mipa in a lawn na khat peuhpeuh a nin hi dinga, tua na a lawng peuhpeuh zong a nitak mateng a nin hi ding hi,” a ci hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Israel mite, a mihon buppi, a kha masa sungin Zin gamlak tung uh a, Kadesh munah phual sat uh hi. Tua lai-ah Miriam si a, tua lai mahah kivui hi.
            </VERS>
            <VERS vnumber="2"> Tu-in mihonte ading tui om lo ahih manin Moses le Aaron’ langah amaute kikhawmin kituah uh hi. </VERS>
            <VERS vnumber="3"> Mite, Moses tawh kiseelin, “Topa’ mai-ah ka sanggamte uh a sih lai-in a si hi zaw hoh ta le ung! </VERS>
            <VERS vnumber="4"> Bang hangin hih lai-ah kote le ka ganhingte uh a si dingin Topa’ mihonte hih gamlakah hong paipih na hi hiam? </VERS>
            <VERS vnumber="5"> Bang hangin hih mun sia-ah hong paipih dingin Egypt panin kote hong paitosak na hi hiam? An ahi a, thei ahi a, leenggui ahi a, mang kawlsing ahi zongin a omna mun ahih loh banah tui dawn ding nangawn zong om lo hi,” a ci uh hi. </VERS>
            <VERS vnumber="6"> Tua ciangin mihonte omna panin kikhopna bukkongah Moses le Aaron pai-in boksuk uh hi. Topa’ minthanna vang amaute’ tungah hong kilangin
            </VERS>
            <VERS vnumber="7"> Topa in Moses kiangah, </VERS>
            <VERS vnumber="8"> “Ciangkhut la-in, nang le na sanggampa Aaron in mihonte khawm unla, suangpi in amau’ muhin tui a piak ding sawl un. Tua bangin mihonte le amau’ ganhingte tui na ngahsak ding uh hi,” a ci hi. </VERS>
            <VERS vnumber="9"> Moses in zong Topa’ thupiak bangin ciangkhut a la hi.
            </VERS>
            <VERS vnumber="10"> Moses le Aaron in suangpi mai-ah mihonte kaikhawmin amah in amaute kiangah, “Tu-in za un, a lehdo mite aw; hih suangpi panin note ading tui hong phul khiasak ding ka hi uh hiam?” a ci hi. </VERS>
            <VERS vnumber="11"> Moses in a khut laamto-in a ciangkhut tawh tua suangpi nihvei sat a, tui tampi phul khia-in mihonte le amau’ ganhingte in a dawn uh hi.
            </VERS>
            <VERS vnumber="12"> Ahi zongin Topa in Moses le Aaron kiangah, “Israel mite’ mai-ah kei hong um lo, hong siangthosak lo na hih uh ciangin amaute ka piaksa leitangah hih mihonte na tunpih kei ding uh hi,” a ci hi.
            </VERS>
            <VERS vnumber="13"> Hihte pen, Israel mite in Topa a phunsanna, amaute lakah a mahmah a siangtho-a a kilahna mun, Meribah tui phuala thupiang ahi hi.
            </VERS>
            <VERS vnumber="14"> Moses in Kadesh panin Edom kumpipa kiangah kamtaite sawl a, “Na sanggam Israel-te in hih bangin ci hi: Kote’ tuahkhak kamsiatna khempeuh na thei hi. </VERS>
            <VERS vnumber="15"> Ka pu ka pate uh Egypt-ah na paisukin Egypt-ah sauveipi ka teeng uh a, Egypt mite in kote le ka pu ka pate uh hong gimbawl hi. </VERS>
            <VERS vnumber="16"> Topa’ tungah ka kiko uh ciangin amah in ka aw uh hong za a, vantungmi khat hong sawlin, Egypt panin hong pai khiatpih a, tu-in nangma gam nawl Kadesh khuapi-ah ka om uh hi. </VERS>
            <VERS vnumber="17"> Tu-in kote na gam hong kantansak in. Lo ahi a, leenggui lo ahi zongin nawkkha loin, tuikhuk panin zong tui ka dawn kei ding uh hi. Kumpipa’ Lamlian dungah ka pai ding uh a, na gam sung ka khen matengun lam ka pial kei ding uh hi,” a ci hi.
            </VERS>
            <VERS vnumber="18"> Ahih hangin Edom mite in ama kiangah, “Nong nawk kei ding uh hi; nong nawk uhleh note langpangin namsau tawh kong kuan ding uh hi,” na ci hi.
            </VERS>
            <VERS vnumber="19"> Israel mite in, “Lamlian tawnin ka paito ding uh hi. Kote le ka ganhingte un na tui uh ka dawn uhleh, a man kong pia ding uh hi. Khe tawh pai-in hong nawksak un; adang kong ngen kei uh hi,” a ci uh hi.
            </VERS>
            <VERS vnumber="20"> Ahih hangin Edom mite in, “Nong nawk kei ding uh hi,” na ci uh hi. Amaute’ langkhat ah galkap tampi tawh Edom mite kuan hi. </VERS>
            <VERS vnumber="21"> Israel mite, amau’ gam a nawksak ding tua bangin Edom mite in nial uh ahih ciangin amau’ kiang panin Israel mite pai khia uh hi.
            </VERS>
            <VERS vnumber="22"> Kadesh panin Israel-te pai uh a, a hon buppi-in Hor Mual tung uh hi. </VERS>
            <VERS vnumber="23"> Edom gamgi Hor Mual-ah Topa in Moses le Aaron’ tungah, </VERS>
            <VERS vnumber="24"> “Aaron in ama mite kiang zuan ta ding hi; bang hang hiam cih leh Meribah tui-ah no tegel in ka thupiak hong nial na hih manun, Israel mite tungah ka piak leitangah amah tum lo ding hi. </VERS>
            <VERS vnumber="25"> Aaron le ama tapa Eleazar sam inla, Hor Mual-ah amaute paipih in. </VERS>
            <VERS vnumber="26"> Aaron’ tung panin a puante suah khia inla, a tapa Eleazar silhsak in. Aaron in ama mite kiang zuan ta dinga, tua lai-ah si ding hi,” a ci hi. </VERS>
            <VERS vnumber="27"> Topa’ thupiak bangin Moses zong gamta hi. Mihonte khempeuh’ muhin Hor Mual tungah amaute paito uh hi. </VERS>
            <VERS vnumber="28"> Moses in Aaron’ puante suah khiatsakin a tapa Eleazar silhsak a, tua mual dawnah Aaron a si hi. Tua ciangin mual tung panin Moses le Eleazar paisuk uh hi. </VERS>
            <VERS vnumber="29"> Aaron si hi, ci-in mihonte khempeuh in a theih uh ciangin, Aaron’ hangin Israel mi khempeuh ni sawmthum sung a kap uh hi.
            </VERS>
        </CHAPTER>
        <CHAPTER cnumber="21">
            <VERS vnumber="1"> Kanaan mi, Negeb gam a teeng Arad gam kumpipa in Atharim lam tawnin Israel mite hong paina thu a zak ciangin amah in Israel-te do-in, amaute kimkhat salin a man hi. </VERS>
            <VERS vnumber="2"> Tua ciangin Israel-te in Topa’ tungah kiciamna khat bawl uh a, “Ka khut sung uhah hih mite nong piak nakleh kote in amau’ khuapite ka susia mang ding uh hi,” a ci uh hi. </VERS>
            <VERS vnumber="3"> Topa in zong Israel-te’ cihna mangin Kanaan mite a pia hi. Israel-te in amau le a khuapite uh susia mang ahih ciangin tua mun pen Hormah kici hi.
            </VERS>
            <VERS vnumber="4"> Hor Mual panin amaute ding khia-in Edom gam kiimah a pai dingin San Tuipi lamah pai uh a, lamkalah mite lungkia uh hi. </VERS>
            <VERS vnumber="5"> Mite in Pasian le Moses gensia uh a, “Bang hangin sehnel gamah a si dingin Egypt panin kote hong pai khiatpih to na hi hiam? An le tui om lo a, bangmah a man lo hih an ka kih uh hi,” a ci uh hi. </VERS>
            <VERS vnumber="6"> Tua ciangin Topa in mite’ lakah gul guphate khah a, tuate in mite tu-in Israel mi tampi a si hi. </VERS>
            <VERS vnumber="7"> Moses kiangah mite hong pai-in, “Topa le nang hong gensia-in kampau kha ka hih manun ka khial uh hi. Kote’ kiang panin gulte a lakkhiat nadingin Topa’ tungah thum in,” a ci uh hi. Tua ahih ciangin mite adingin Moses in thumsak hi. </VERS>
            <VERS vnumber="8"> Topa in Moses kiangah, “Gul gupha tawh a kibang sumngo gul khat bawl inla, khuam khat tungah khai in. Gul in a tuk mi peuhmah in tua gul a et ciangin hing ding hi,” a ci hi. </VERS>
            <VERS vnumber="9"> Tua ahih ciangin Moses in sumngo gul khat bawl a, khuam khat tungah a khai hi. Gul in mi khatpeuh a tuk leh amah in tua sumngo gul enin hing pah hi.
            </VERS>
            <VERS vnumber="10"> Israel mite ding khia uh a, Oboth munah giahphual sat uh hi. </VERS>
            <VERS vnumber="11"> Oboth panin ding khia uh a, nisuahna lam, Iyeabarim munah giahphual sat uh hi. </VERS>
            <VERS vnumber="12"> Tua lai panin ding khia uh a, Zered Kuam-ah giahphual sat uh hi. </VERS>
            <VERS vnumber="13"> Tua lai panin ding khia uh a, Amor mite’ gamgi panin a hong kikhungsuk gamlak a om Arnon gun galkhat ah giahphual sat uh hi; bang hang hiam cih leh Arnon gun pen Moab le Amor mite’ kikalah Moab-te’ gamgi ahi hi. </VERS>
            <VERS vnumber="14"> Tua ahih manin Topa’ Gal Laibu sungah, “Sufa gam a Vuahep khua, le Arnon gun kuamte,
            </VERS>
            <VERS vnumber="15"> le Ar khua ciang ban sukin, Moab gamgi lamah a paisuk kuam” kici hi.
            </VERS>
            <VERS vnumber="16"> Tua lai panin Beer munah pai uh hi. Tua mun pen Topa in Moses kiangah, “Mite kaikhawm in; amaute tui ka pia ding hi,” a cihna tuikhuk ahi hi. </VERS>
            <VERS vnumber="17"> Tua ciangin Israel mite in hih la sa uh hi: “Tuikhuk aw, phul in! La kong sak ding uh hi.
            </VERS>
            <VERS vnumber="18"> Kumpi ciangkhut le amau’ ciangkhutte tawh mite’ uliante in a tawh, kumpi tate in a tawh tuikhuk aw,” a ci uh hi. Gamlak panin amaute Mattanah munah pai uh a, </VERS>
            <VERS vnumber="19"> Mattanah panin Nahaliel, Nahaliel panin Bamoth, </VERS>
            <VERS vnumber="20"> Bamoth panin sehnel gam a kimuhsuk theihna Pisgah mual kiang nai, Moab gam sunga kuam khatah tung uh hi.
            </VERS>
            <VERS vnumber="21"> Tua ciangin Israel-te in Amor kumpipa Sihon kiangah kamtaite sawl uh a, </VERS>
            <VERS vnumber="22"> “Na gam hong kantansak in. Lo ahi a, leenggui lo ah ahi zongin ka pial kei ding uh hi. Tuikhuk tuite kong neksak kei ding uh a, na gam ka khen khit mateng uh Kumpipa’ Lamlian tawnin ka pai ding uh hi,” a ci uh hi. </VERS>
            <VERS vnumber="23"> Ahih hangin Sihon in Israel mite ama gam kantansak lo hi. Amah in a mite khempeuh kaikhawmin, Israel-te a do dingin gamlakah pai-in Jahaz mun tunga, Israel-te a do hi. </VERS>
            <VERS vnumber="24"> Israel-te in namsau tawh amah le a mite tampi thatin, Arnon gun panin Jabbok lui, Ammon mite kiang dong bek a gam laksak hi. Bang hang hiam cih leh Ammon mite’ gamgi nawksuak zo lo uh hi. </VERS>
            <VERS vnumber="25"> Israel-te in a khuapite khempeuh la-in, Heshbon gam sunga Amor mite’ khuapi khempeuh le khuaneu khempeuh ah a teeng uh hi. </VERS>
            <VERS vnumber="26"> Bang hang hiam cih leh Heshbon pen, nidangin Moab kumpipa simin a khut sung panin Arnon gun ciang dong a gam khempeuh a laksak, Amor mite’ kumpipa Sihon’ khuapi ahi hi. </VERS>
            <VERS vnumber="27"> Tua ahih ciangin la a sa pawlte in, “Heshbon-ah hong pai un. Lamkik unla, Sihon’ khuapi kipsak un.
            </VERS>
            <VERS vnumber="28"> Heshbon panin mei piang khia a, Sihon’ khuapi panin meikuang piang khia hi. Moab mite’ khuapi Ar, Arnon mual sang a ukte kaangtum hi.
            </VERS>
            <VERS vnumber="29"> Moab! Gimna na ngah hi. Khemosh mite! Na mangthang uh hi. Amah in a tapate galtai-in, a tanute galmatin, Amor kumpipa Sihon adingin hong bawl hi.
            </VERS>
            <VERS vnumber="30"> Tua ahih ciangin amau’ suanlekhakte Heshbon pan Dibon ciang dong si uh a, mei in Medeba ciang dong a bat mateng ka siasak uh hi,” ci-in sa uh hi.
            </VERS>
            <VERS vnumber="31"> Tua bangin Amor mite’ gam sungah Israel-te teeng uh hi. </VERS>
            <VERS vnumber="32"> Moses in Jazer khua thu a kansim dingin mi a sawl hi. Amaute in a khuaneute la-in tua lai-a om Amor mite suan khia uh hi.
            </VERS>
            <VERS vnumber="33"> Tua ciangin amaute kihei-in Bashan lamah paito uh hi. Bashan kumpipa Og le a mite khempeuh Edrei-ah amaute a do dingin hong kuan uh hi. </VERS>
            <VERS vnumber="34"> Ahih hangin Topa in Moses kiangah, “Amah kihta kei un; bang hang hiam cih leh amah le a mite khempeuh le a leitang, nomau khut sungah kong pia khin hi. Heshbon-ah a teeng Amor kumpipa Sihon na bawl bangun amah na bawl ding uh hi,” a ci hi. </VERS>
            <VERS vnumber="35"> Tua ahih ciangin khat beek a nungta a om nawn lo dingin amaute in amah le a tapate le a mite khempeuh that uh a, amaute in ama gam a luah uh hi.</VERS>
        </CHAPTER>
        <CHAPTER cnumber="22">
            <VERS vnumber="1"> Tua ciangin Israel mite ding khia uh a, Jerikho gei Jordan galkhat Moab gam zanglei-ah giahphual a sat uh hi.
            </VERS>
            <VERS vnumber="2"> Israel-te in Amor mite tungah a bawlna khempeuh Zippor’ tapa Balak in mu hi. </VERS>
            <VERS vnumber="3"> Amaute tam mahmah uh ahih manin Moab mite in tua mite kihta uh a, Israel mite kihtakna hangin Moab mite liing gawp uh hi. </VERS>
            <VERS vnumber="4"> Moab mite in Midian upate kiangah, “Bawngtal in gamlak lopate a liah bangin hih mite in i kiima om mi khempeuh liaktum mang ding hi,” a ci hi. Tua ahih ciangin Zippor’ tapa Balak, tua hun laitak a Moab kumpipa in </VERS>
            <VERS vnumber="5"> Amaw mite’ gam Gun gei Pethor-ah a om Beor’ tapa Balaam kiangah kamtaite sawlin, “En in, Egypt panin mihon khat hong pai khia hi. Amaute, lei maitang teng dim khin uh a, keima galkhat ah amaute om uh hi. </VERS>
            <VERS vnumber="6"> Tu-in hong pai inla, amaute hat lua uh ahih manin hih mite hong samsiatsak in. Tua hileh amaute zo-in hih gam panin ka hawl khia zo kha ding hi. Bang hang hiam cih leh thupha na piak mi in thupha ngahin, na samsiat mi in siatna a ngahna ka thei hi,” cisak hi.
            </VERS>
            <VERS vnumber="7"> Tua ahih ciangin Moab upate le Midian upate aisanna man ding tawh kuan khia-in Balaam kiangah pai uh a, Balak’ thu ama kiangah sung uh hi. </VERS>
            <VERS vnumber="8"> Balaam in amaute kiangah, “Tuzan hih lai-ah giak phot un. Topa in kei tungah hong gen bangin note tungah kong genkik ding hi,” a ci hi. Tua ahih ciangin Moab uliante Balaam tawh a om uh hi.
            </VERS>
            <VERS vnumber="9"> Balaam kiangah Pasian hong pai-in, “Nang tawh a om hih mite kua ahi hiam?” a ci hi.
            </VERS>
            <VERS vnumber="10"> Balaam in Pasian kiangah, “Zippor’ tapa Balak, Moab kumpipa in kei kiangah mi hong sawlin, </VERS>
            <VERS vnumber="11"> ‘En in, Egypt panin mihon khat hong pai khia a, lei maitang teng dim uh hi. Tu-in hong pai inla, amaute hong samsiatsak in. Tua hileh amaute do-in ka hawl khia zo kha ding hi,’ hong ci hi,” ci-in a gen hi.
            </VERS>
            <VERS vnumber="12"> Pasian in Balaam kiangah, “Amaute na zui kei ding hi. Tua mite thupha a kipia ahih manin na samsia kei ding hi,” a ci hi.
            </VERS>
            <VERS vnumber="13"> Tua ahih ciangin zingsangin Balaam tho-in Balak’ uliante kiangah, “Na gam uhah ciah un; bang hang hiam cih leh Topa in note kong zuih ding hong phal lo hi,” a ci hi. </VERS>
            <VERS vnumber="14"> Tua ahih ciangin Moab uliante dingin Balak kiangah ciah uh a, “Balaam in kote hong zui nuam lo hi,” a ci uh hi.
            </VERS>
            <VERS vnumber="15"> Tua ciangin Balak in amaute sangin a tam zaw le a zahtakhuai zaw uliante khatvei sawlkik hi. </VERS>
            <VERS vnumber="16"> Amaute zong Balaam kiangah pai-in ama kiangah, “Zippor’ tapa Balak in hih bangin ci hi: ‘Kei kiangah nong pai nading bangmah kikol-awksak kei in; </VERS>
            <VERS vnumber="17"> bang hang hiam cih leh minphatna lianpi nang kong pia dinga, kei’ tunga nong gen peuhpeuh ka hih ding hi. Hong pai inla, hih mite hong samsiatsak in,’ ci hi,” ci-in a gen uh hi.
            </VERS>
            <VERS vnumber="18"> Ahih hangin Balaam in Balak’ nasemte kiangah, “Balak in kham le ngun tawh a kidim ama inn hong pia ding hitaleh zong, Topa ka Pasian’ thupiakna banah a tam zaw hitaleh a tawm zaw hitaleh bangmah ka hih thei kei hi. </VERS>
            <VERS vnumber="19"> Tu-in kong thum hi; Topa in kei tungah bang hong ci lai ding hiam cih ka theih nadingin tuzan zong hih lai-ah giak phot un,” ci-in a dawng hi.
            </VERS>
            <VERS vnumber="20"> Tua zanin Balaam kiangah Pasian hong pai-in, “Nangmah a sam dingin mite hong pai ahihleh, tho inla amaute zui in. Ahih hangin nang kong sawl teng bek na hih ding hi,” a ci hi. Vantungmi le Balaam’ La
            </VERS>
            <VERS vnumber="21"> Tua ahih ciangin zingsangin Balaam tho-in a la tutphah vawhin Moab uliante a zui hi. </VERS>
            <VERS vnumber="22"> Ahih hangin amah pai ahih manin Pasian heh a, amah a khaktan dingin Topa’ vantungmi in lampi-ah na pang hi. Tu-in a la tungah amah tuang a, a nasemte nih in zong a zui uh hi. </VERS>
            <VERS vnumber="23"> Topa’ vantungmi in a khut sungah namsau dawhsa tawi-in lampi-ah a ding, a la in mu ahih manin lampi panin pialin gamlakah a pai hi. Balaam in lampi-ah a paikik nadingin a la a sat hi. </VERS>
            <VERS vnumber="24"> Tua ciangin leenggui lo kikal, a pang tuakah phung a omna lam kawcikah vantungmi na ding leuleu hi. </VERS>
            <VERS vnumber="25"> La in Topa’ vantungmi a muh ciangin phung phu a, phungah Balaam’ khe nengcip ahih ciangin amah in a la satkik hi. </VERS>
            <VERS vnumber="26"> Tua ciangin Topa’ vantungmi na ma pai-in, taklamah ahi a, veilamah ahi zongin kihei theih nading a om lohna mun kawcik khatah na ding leuleu hi. </VERS>
            <VERS vnumber="27"> La in Topa’ vantungmi a muh ciangin Balaam’ nuai-ah lumsuk hi. Balaam heh mahmah a, a ciangkhut tawh a la a sat hi. </VERS>
            <VERS vnumber="28"> Tua ciangin Topa inla pau theisak a, la in Balaam kiangah, “Thumvei dong nong sat nadingin nang bang hong cih ka hi hiam?” a ci hi.
            </VERS>
            <VERS vnumber="29"> Balaam in a la kiangah, “Nang in kei nong mawlpihna hang ahi hi. Ka khutah namsau a tawi hi leng ka ut hi. Tua hileh nang kong that khin ding hi,” a ci hi.
            </VERS>
            <VERS vnumber="30"> La in Balaam’ kiangah, “Na khantawnin tuni ciang dong na tuanna na la hi lo ka hi hiam? Hih bangin nang hong hih ngei ka hi hiam?” a ci hi. Amah in, “Nong hih ngei kei hi,” a ci hi.
            </VERS>
            <VERS vnumber="31"> Tua ciangin Topa in Balaam’ mitte honsak a, a khut sungah namsau dawhsa tawh Topa’ vantungmi lampi-ah a ding mu ahih manin a lu kunin a boksuk hi. </VERS>
            <VERS vnumber="32"> Topa’ vantungmi in ama kiangah, “Bang hangin na la thumvei dong sat na hi hiam? En in, hih na khualzinna-ah lungkim lo ka hih manin nang hong pang dingin kong kuan khia hi. </VERS>
            <VERS vnumber="33"> La in kei hong mu-in thumvei dong hong peel hi. Hong peel kei leh, tu mahmahin nang hong that khinin na la ka hingsak ding hi,” a ci hi.
            </VERS>
            <VERS vnumber="34"> Tua ciangin Balaam in Topa’ vantungmi kiangah, “Kei hong pangin lampi-ah na dinlam thei lo ka hih manin ka khial hi. Tua ahih ciangin tu-in ka khualzinna hoihsa lo na hih leh ka ciahkik ding hi,” a ci hi.
            </VERS>
            <VERS vnumber="35"> Topa’ vantungmi in Balaam kiangah, “Mite zui in; ahih hangin nang kong sawl teng bek na gen ding hi,” a ci hi. Tua ahih ciangin Balaam in Balak’ uliante a zuisuak hi.
            </VERS>
            <VERS vnumber="36"> Balaam’ hong paina thu Balak in a zak ciangin, Arnon gun gamgi-in a kizatna dunga om, Moab gamgi gei-a om Ar khuapi ciangah amah a dawn dingin a pai khia hi. </VERS>
            <VERS vnumber="37"> Balak in Balaam kiangah, “Nang hong sam ding mi hong sawl hi lo ka hi hiam? Bang hangin hong pai lo na hi hiam? Nang hong liansak lah ding ka hi hiam?” a ci hi.
            </VERS>
            <VERS vnumber="38"> Balaam in Balak kiangah, “En in, na kiang hong tung ing! Thu khatpeuh ka gen theih nading vangliatna nei ka hi hiam? Pasian in hong sawl thu bek ka gen ding hi,” a ci hi. </VERS>
            <VERS vnumber="39"> Tua ciangin Balaam in Balak zui a, Kiriathhuzoth khua-ah a tung uh hi. </VERS>
            <VERS vnumber="40"> Balak in bawngtalte le tuute tawh biakna pia-in Balaam le amah tawh a om uliante kiangah a puak hi. </VERS>
            <VERS vnumber="41"> A zing ciangin Balak in Balaam samin Bamothbaal munah paipihto hi. Tua lai panin amah in Israel mi a madawk pente galmuh thei hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> Tua ciangin Balaam in Balak kiangah, “Hih lai-ah kei adingin biakna tau sagih hong bawlsak inla, kei adingin bawngtal sagih le tuutal sagih hong pia in,” a ci hi.
            </VERS>
            <VERS vnumber="2"> Balaam’ gen bangin Balak gamta a, Balak le Balaam in biakna tau simah bawngtal khat le tuutal khat ciat a pia uh hi.
            </VERS>
            <VERS vnumber="3"> Balaam in Balak kiangah, “Na meihal biakna kiangah na ding in; kei ka va pai ding hi. Kei hong dawn dingin Topa hong pai kha ding hi. Amah in kei hong lah khempeuh nang kiangah kong gen ding hi,” a ci hi. Tua ciangin a sang mual dawn pawn khatah amah a paito hi.
            </VERS>
            <VERS vnumber="4"> Pasian in Balaam na dawn hi. Balaam in ama kiangah, “Biakna tau sagih ka bawl khin a, biakna tau simah bawngtal khat le tuutal khat ciat ka pia hi,” a ci hi. </VERS>
            <VERS vnumber="5"> Topa in Balaam kiangah thu gen a, “Balak kiangah ciahkikin hih bangin na gen ding hi,” a ci hi. </VERS>
            <VERS vnumber="6"> Balak kiangah a ciahkik ciangin amah le Moab uliante khempeuh ama meihal biakna gei-ah na ding uh hi.
            </VERS>
            <VERS vnumber="7"> Balaam in a thugen ding teng genin: “Aram panin Balak in kei hong paipih a, nisuahna mualte panin Moab kumpipa in kei hong paipih hi: ‘Hong pai in, Israel mite mawhsak in!’ hong ci hi.
            </VERS>
            <VERS vnumber="8"> Pasian’ samsiat loh mite bangci samsiat ding ka hi hiam? Topa’ mawhsak loh mite bangci mawhsak ding ka hi hiam?
            </VERS>
            <VERS vnumber="9"> Bang hang hiam cih leh mual dawn panin amaute ka mu a, mual neute panin amaute ka en hi. En in, a tangten mite, minamte lakah a kihel lote!
            </VERS>
            <VERS vnumber="10"> Leivui zahin a tam Jakob mite, kua in a mal sim zo dinga, Israel mi phazah a mal sim zo ding ahi hiam? Mi thuman pa’ sihna bangin hong sisak inla, ka mailam thu ama a’ bang hisak in!” a ci hi.
            </VERS>
            <VERS vnumber="11"> Tua ciangin Balak in Balaam kiangah, “Kei bang hong cih na hi hiam? Ka galte a samsia dingin nang kong sam a, ahi zongin amaute bangmah cih loin, amaute thupha na pia zawsop hi,” a ci hi.
            </VERS>
            <VERS vnumber="12"> Amah in, “Topa in ka gen dingin hong sawl thu, don lo ding ka hi hiam?” ci-in a dawng hi.
            </VERS>
            <VERS vnumber="13"> Tua ciangin Balak in ama kiangah, “Amaute na muh theih nading mun dangah kei hong zui in. Amaute a madawk teng bek na mu dinga, a vekpi-in na mu kei ding hi. Tua ciangin tua lai panin amaute nong samsiatsak ding hi,” a ci hi. </VERS>
            <VERS vnumber="14"> Tua ciangin amah in Zofim gamlak, Pisgah mual dawnah amah paipihin, biakna tau sagih bawl a, biakna tau simah bawngtal khat le tuutal khat ciat a pia hi.
            </VERS>
            <VERS vnumber="15"> Balaam in Balak kiangah, “Hua lamah Topa tawh ka va kituah kalun na meihal biakna gei hih lai-ah na ding in,” a ci hi.
            </VERS>
            <VERS vnumber="16"> Topa in Balaam na dawnin ama kiangah, “Balak kiangah ciahkikin hih bangin thu na gen ding hi” a ci hi. </VERS>
            <VERS vnumber="17"> Balak kiangah a paikik ciangin a meihal biakna gei-ah amah na dinga, Moab uliante tawh na om uh hi. Balak in ama kiangah, “Topa in bang hong gen ahi hiam?” a ci hi. </VERS>
            <VERS vnumber="18"> Tua ciangin Balaam in a thugen ding teng genin: “Balak aw, ka thugen ding za in. Zippor’ tapa aw, ka thu ngai in:
            </VERS>
            <VERS vnumber="19"> A zuau dingin Pasian pen mihing hi lo a, a kisik dingin mihing’ tapa hi lo hi. Amah in gen khin hi; a gen bangin hih lo ding ahi hiam? Amah in ci khin hi; a cih bangin tungsak lo ding ahi hiam?
            </VERS>
            <VERS vnumber="20"> En in, thupha piak ding thu ka ngah hi. Amah in thupha pia khin a, ke’n ka kheelkik thei kei hi.
            </VERS>
            <VERS vnumber="21"> Amah in Jakob mite tungah mawhna mu lo a, Israel mite tungah gamtatsiatna mu lo hi. Topa amau’ Pasian, amaute tawh om a, kumpipa phatna awging amaute’ lakah om hi.
            </VERS>
            <VERS vnumber="22"> Pasian in Egypt panin amaute pai khiatpih a, amaute in gamsial tha bang hatna nei uh hi.
            </VERS>
            <VERS vnumber="23"> Bang hang hiam cih leh Jakob mite a kibum nading om lo a, Israel mite’ langkhat ah aisan ding om lo hi. Tu-in Israel-te tawh kisai-in, ‘Pasian’ sepna en un,’ kici ding hi.
            </VERS>
            <VERS vnumber="24"> En un, hua mite! Humpinelkai bangin thoto a, humpinelkai bangin kaangto hi. A an a nek mateng, amaute’ si a dawn mateng, lumsuk lo hi,” a ci hi.
            </VERS>
            <VERS vnumber="25"> Tua ciangin Balak in Balaam kiangah, “Amaute samsia peuhmah kei inla, thupha zong pia peuhmah kei in,” a ci hi.
            </VERS>
            <VERS vnumber="26"> Ahih hangin Balaam in Balak kiangah, “Topa’ cih khempeuh keimah in ka hih ding hi,’ hong ci hi lo ka hi hiam?” ci-in a dawng hi.
            </VERS>
            <VERS vnumber="27"> Balak in Balaam kiangah, “Tu-in hong pai in; mun dangah kong paipih ding hi. Tua lai panin amaute nong samsiatsak nading Pasian in hong lungkimpih kha ding hi,” a ci hi. </VERS>
            <VERS vnumber="28"> Tua ahih ciangin Balak in sehnel gam a kimuh sukna Peor mual dawnah Balaam paipih hi. </VERS>
            <VERS vnumber="29"> Tua ciangin Balaam in Balak kiangah, “Hih lai-ah kei adingin biakna tau sagih hong bawlsak inla, bawngtal sagih le tuutal sagih hih lai-ah hong pia in,” a ci hi. </VERS>
            <VERS vnumber="30"> Balaam’ cih bangin Balak in hih a, biakna tau simah bawngtal khat le tuutal khat ciat a pia hi.
            </VERS>
        </CHAPTER>
        <CHAPTER cnumber="24">
            <VERS vnumber="1"> Israel-te thupha piak ding in Topa lungkimsak ahihna Balaam in a muh ciangin, a hun dang a bangin kihilna lim a mu dingin pai lo a, a maitang gamlak lam ngat hi. </VERS>
            <VERS vnumber="2"> Balaam khuadak a, a nam namin Israel-te in giahphual a sat a mu hi. Pasian’ Kha ama tungah hong tunga, </VERS>
            <VERS vnumber="3"> amah in a thugen ding teng genin: “Beor’ tapa Balaam’ thugen, a mit in khua a mu thei mipa’ thugen,
            </VERS>
            <VERS vnumber="4"> Pasian’ thute a za, Vanglianpa’ maangmuhna a mu, maang mu napi-in a mit in khua a mu thei mipa’ thugen:
            </VERS>
            <VERS vnumber="5"> Jakob mite aw, na puanbukte uh bangzahin hoih ahi hiam? Israel mite aw, na giahphual uh bangzahin hoih ahi hiam?
            </VERS>
            <VERS vnumber="6"> Saupi a kiphah kuamte tawh kibang a, gun gei-a om huante tawh kibang hi. Topa in a suan aloes paknamtui kungte tawh kibang a, tuipi gei-a om taamtak kungte tawh kibang hi.
            </VERS>
            <VERS vnumber="7"> A phelkhaite panin tui luang dinga, a khaici in tui tampi ngahin, a kumpipa uh, Agag sangin lian zaw dinga, ama kumpi gam kiliansak ding hi.
            </VERS>
            <VERS vnumber="8"> Pasian in Egypt gam panin amaute pai khiatpih a, gamsial bangin amaute thahat uh hi. Amaute in a gal uh ahi minam dangte su gawp ding uh a, amau’ guhte suzan gawp ding uh a, a thaltang uh tawh amaute kaplet ding uh hi.
            </VERS>
            <VERS vnumber="9"> Amaute bok a, humpinelkai pa bangin lumsuk uh hi. Humpinelkaipi bangin lumsuk uh hi. Kua in amaute phong ngam ding ahi hiam? Note thupha hong piate in thupha ngah henla, note hong samsiate in samsiatna ngah tahen,” a ci hi.
            </VERS>
            <VERS vnumber="10"> Balaam’ tungah Balak heh mahmah a, amah in a khut le a khut a tuum hi. Balak in Balaam kiangah, “Ka galte a samsia dingin nang kong sam hi. En in, nang in amaute thumvei tak thupha na pia khinzo hi. </VERS>
            <VERS vnumber="11"> Tua ahih ciangin tu-in na omna munah tai in. ‘Nang kong min liansak ding hi,’ ka hong ci hi. Ahih hangin na min liat nading panin Topa in nang hong khaktan hi,” a ci hi.
            </VERS>
            <VERS vnumber="12"> Balaam in Balak kiangah, “Kei kiangah nong sawl na kamtaite kiangah, </VERS>
            <VERS vnumber="13"> ‘Balak in kham le ngun tawh a kidim ama inn hong pia ding hitaleh zong, Topa’ thu banah keima thu-in a pha bawl ding ahi a, a sia bawl ding ahi zongin bangmah ka hih thei kei hi. Topa’ gente bek keimah in ka gen ding hi,’ ci-in gen khin hi lo ka hi hiam?
            </VERS>
            <VERS vnumber="14"> “Tu-in en in, ka mipihte kiangah ka pai ding hi. Hong pai in; nidang ciangin hih mite in na mite’ tungah a bawl dingte kong theisak ding hi,” a ci hi. </VERS>
            <VERS vnumber="15"> Amah in a thugen ding teng genin, “Beor’ tapa Balaam’ thugen, a mit in khua a mu thei mipa’ thugen,
            </VERS>
            <VERS vnumber="16"> Pasian’ thute a za, Sang Pen pa’ thugen a thei, Vanglianpa’ maangmuhna a mu, maang mu napi-in a mit in khua a mu thei mipa’ thugen in:
            </VERS>
            <VERS vnumber="17"> Amah ka mu hi; ahih hangin tunai hun hi lo hi: Jakob sung pan aksi khat hong suak khia dinga, Israel sung pan kumpi ciangkhut hong piang ding hi. Tua in Moab thaltang satkham dinga, Sheth’ suante khempeuh su gawp ding hi.
            </VERS>
            <VERS vnumber="18"> Israel gualzo dinga, Edom mite kisuankhia dinga, a galte ahi Seir zong, kisuankhia ding hi.
            </VERS>
            <VERS vnumber="19"> Jakob tawh ukna na kisem dinga, khuapi sunga a suaktate kisusia ding!” a ci hi.
            </VERS>
            <VERS vnumber="20"> Tua ciangin amah in Amalek mite enin, ama thugen ding teng genin, “Amalek, minamte lakah a masa pen hi a, ahih hangin a tawpna-ah siatna a tuak ding hi,” a ci hi.
            </VERS>
            <VERS vnumber="21"> Tua ciangin amah in Ken mite enin, ama thugen ding teng genin, “Na omna mun kho a, suangpi sungah na bu kibawl hi.
            </VERS>
            <VERS vnumber="22"> Ahih hangin Kain bei ding hi. Asher in galmatin nang bang tanvei hong nei ding ahi hiam?” a ci hi.
            </VERS>
            <VERS vnumber="23"> Amah in a thugen ding a omlai teng genin, “Ala! Pasian in hihte a hih ciangin kua nungta zo ding ahi hiam?
            </VERS>
            <VERS vnumber="24"> Ahih hangin Kittim panin teembawte hong pai-in Asshur le Eber gimsak dinga, amah in zong siatna tuak ding hi,” a ci hi.
            </VERS>
            <VERS vnumber="25"> Tua ciangin Balaam dingin ama gamah ciahkik a, Balak zong a ciah hi.</VERS>
        </CHAPTER>
        <CHAPTER cnumber="25">
            <VERS vnumber="1"> Shittim-ah Israel mite a om laitakin Moab gam numeite tawh paktat ding kipan uh hi. </VERS>
            <VERS vnumber="2"> Hih numeite in amau’ pasian biakpiakna pawi-ah Israel mite sam uh a, amaute in a pawi an nekpihin, amau’ pasian-te’ mai-ah kun uh hi. </VERS>
            <VERS vnumber="3"> Tua ahih ciangin Peor-a Baal tawh Israel mite va kizomtawm hi. Israel mite tungah Topa heh mahmah a, </VERS>
            <VERS vnumber="4"> Topa in Moses kiangah, “Israel mite’ tung panin Topa’ hehna a kihtakhuai a bei theih nadingin mite’ ukpite khempeuh man inla, Topa’ mai-ah suntangin amaute khai in,” a ci hi. </VERS>
            <VERS vnumber="5"> Moses in Israel thukhente kiangah, “Note khempeuh in Peor-a Baal tawh a va kizomtawm na mite khempeuh uh na that ciat ding uh hi,” a ci hi.
            </VERS>
            <VERS vnumber="6"> Kikhopna bukkongah amaute kapin a om laitak, Moses’ muhna le Israel mihon buppi’ muhna-ah Israel mite khat hong pai-in, Midian numei khat ama innkuanpihte kiangah hong ciahpih hi. </VERS>
            <VERS vnumber="7"> Siampi Aaron’ tapa Eleazar, Eleazar’ tapa Finehas in a muh ciangin dingin mihonte’ lak panin pai khia a, a khutah teipi khat tawi-in </VERS>
            <VERS vnumber="8"> Israel mipa inndei sungah zui a, Israel mipa le a numei, a numei’ pumpi pailetin a nihin sun khawm hi. Tua bangin Israel mite’ sung panin gimna dai hi. </VERS>
            <VERS vnumber="9"> Ahi zongin gimna tawh a si mite tul sawmnih le tulli ahi hi.
            </VERS>
            <VERS vnumber="10"> Topa in Moses kiangah, </VERS>
            <VERS vnumber="11"> “Siampi Aaron’ tapa Eleazar, Eleazar’ tapa Finehas in Israel mite tungah ka hehna damsakkik hi. Keimah in pammaih ka sak bangin amah in pammaihsa ahih ciangin pammaih ka sakna tawh Israel mite ka beisak kei hi. </VERS>
            <VERS vnumber="12"> Tua ahih ciangin, ‘En in, ka thuciam ahi nopsakna, amah ka pia hi. </VERS>
            <VERS vnumber="13"> Ama tung le ama khit ah a suanlekhakte tungah tawntung siampi hihna thuciamna hi ding hi; bang hang hiam cih leh ama Pasian ading amah in pammaih saksak a, Israel mite ading kilemna bawlsak hi,’ ci in,” a ci hi.
            </VERS>
            <VERS vnumber="14"> Midian numei tawh a kithat khawm, Israel mi a kithat pa’ min pen Simeon mite sung panin a beh lutang Salu’ tapa Zimri ahi hi. </VERS>
            <VERS vnumber="15"> Midian numei a kithatnu’ min pen Midian innkuan sungah a beh lutang ahi Zur’ tanu Kozbi ahi hi.
            </VERS>
            <VERS vnumber="16"> Topa in Moses kiangah, </VERS>
            <VERS vnumber="17"> “Midian mite gimsak gawp inla, amaute vat gawp in; </VERS>
            <VERS vnumber="18"> bang hang hiam cih leh amaute in a khelpilna uh tawh note hong gimsak gawp uh a, Peor tawh kisai thu le Peor’ hangin gimna ni-in a kithat, amau’ sanggamnu, Midian uliante’ tanu Kozbi thu-ah note hong khem uh hi,” a ci hi.
            </VERS>
        </CHAPTER>
        <CHAPTER cnumber="26">
            <VERS vnumber="1"> Tua gimna khit ciangin TOPA in Mosses tung le siampi Aaron's tapa Eleazar tungah </VERS>
            <VERS vnumber="2"> “Israel mihonte khempeuh kum sawmnih pan a tungsiah, a behbehin, Israel sung panin galdo dingin a kuan khia thei ding khempeuh sim in,” a ci hi. </VERS>
            <VERS vnumber="3"> Moses le siampi Eleazar in Jerikho nai, Jordan kiang, Moab zanglei-ah amaute’ tungah thu gen a, </VERS>
            <VERS vnumber="4"> TOPA in Mosses a thupiak bangin, "Kum sawmnih pan a tungsiah peeuhmah mi sim un," a cihi. Egypt gam panin a paikhia Israel mite:</VERS>
            <VERS vnumber="5"> Israel’ tacil Reuben hi a, Reuben’ tapate: Hanok pan Hanok behte ahi uh hi; Pallu pan Pallu behte ahi uh hi; </VERS>
            <VERS vnumber="6"> Hezron pan Hezron behte ahi uh hi; Karmi pan Karmi behte ahi uh hi. </VERS>
            <VERS vnumber="7"> Hihte khempeuh pen Reuben minam ahi uh hi; amau mi tul sawmli le tulthum le zasagih le sawmthum pha hi. </VERS>
            <VERS vnumber="8"> Pallu’ tapa Eliab ahi hi. </VERS>
            <VERS vnumber="9"> Eliab’ tapate pen Nemuel, Dathan le Abiram ahi uh hi. Hih Dathan le Abiram pen, mihonte lak panin pawl a kai, amaute in </VERS>
            <VERS vnumber="10"> Mei in mihing zanih le sawmnga a kattum lai-in lei in a kam ka-in Korah tawh amaute valh tumin amau pawl teng si uh a, amaute pen hilhkholhna a suak uh hi. </VERS>
            <VERS vnumber="11"> Ahi zongin Korah’ tapate si lo uh hi.
            </VERS>
            <VERS vnumber="12"> Amau’ behbehin Simeon minamte: Nemuel pan Nemuel behte ahi uh hi; Jamin pan Jamin behte ahi uh hi; Jakhin pan Jakhin behte ahi uh hi; </VERS>
            <VERS vnumber="13"> Zerah pan Zerah behte ahi uh hi; Shaul pan Shaul behte ahi uh hi. </VERS>
            <VERS vnumber="14"> Hihte pen Simeon minam hi uh a, mi tul sawmnih le tulnih le zanih ahi uh hi.
            </VERS>
            <VERS vnumber="15"> Amau’ behbehin Gad minamte: Zefon pan Zefon behte ahi uh hi; Haggi pan Haggi behte ahi uh hi; Shuni pan Shuni behte ahi uh hi; </VERS>
            <VERS vnumber="16"> Ozni pan Ozni behte ahi uh hi; Eri pan Eri behte ahi uh hi; </VERS>
            <VERS vnumber="17"> Arod pan Arod behte ahi uh hi; Areli pan Areli behte ahi uh hi. </VERS>
            <VERS vnumber="18"> Hihte pen Gad minamte hi a, mi tul sawmli le zanga ahi hi.
            </VERS>
            <VERS vnumber="19"> Judah’ tapate pen Er le Onan hi a, Kanaan gamah Er le Onan si uh hi. </VERS>
            <VERS vnumber="20"> Amau’ behbehin Judah minamte in: Shelah pan Shelah behte ahi uh hi; Perez pan Perez behte ahi uh hi; Zerah pan Zerah behte ahi uh hi. </VERS>
            <VERS vnumber="21"> Perez mite: Hezron pan Hezron behte ahi uh hi; Hamul pan Hamul behte ahi uh hi. </VERS>
            <VERS vnumber="22"> Hihte pen Judah minamte hi a, mi tul sawmsagih le tulguk le zanga ahi uh hi.
            </VERS>
            <VERS vnumber="23"> Amau’ behbehin Issakhar minamte: Tola pan Tola behte ahi uh hi; Puvah pan Puvah behte ahi uh hi; </VERS>
            <VERS vnumber="24"> Jashub pan Jashub behte ahi uh hi; Shimron pan Shimron behte ahi uh hi. </VERS>
            <VERS vnumber="25"> Hihte pen Issakhar minamte hi a, mi tul sawmguk le tulli le zathum ahi uh hi.
            </VERS>
            <VERS vnumber="26"> Amau’ behbehin Zebulun minamte: Sered pan Sered behte ahi uh hi; Elon pan Elon behte ahi uh hi; Jahleel pan Jahleel behte ahi uh hi. </VERS>
            <VERS vnumber="27"> Hihte pen Zebulun minamte hi a, mi tul sawmguk le zanga ahi uh hi.
            </VERS>
            <VERS vnumber="28"> Amau’ behbehin Josef minamte: Manasseh le Efraim ahi uh hi.
            </VERS>
            <VERS vnumber="29"> Manasseh minamte: Makhir pan Makhir behte ahi uh hi; Makhir pen Gilead’ pa ahi hi; Gilead pan Gilead behte ahi uh hi. </VERS>
            <VERS vnumber="30"> Gilead’ suante: Iezer pan Iezer behte ahi uh hi; </VERS>
            <VERS vnumber="31"> Asriel pan Asriel behte ahi uh hi; Shekhem pan Shekhem behte ahi uh hi; </VERS>
            <VERS vnumber="32"> Shemida pan Shemida behte ahi uh hi; Hefer pan Hefer behte ahi uh hi. </VERS>
            <VERS vnumber="33"> Tu-in Hefer’ tapa Zelofehad in tapa nei lo a, ahih hangin tanu nei hi: Zelofehad’ tanute’ minte in Mahlah, Noah, Hoglah, Milkah le Tirzah ahi hi. </VERS>
            <VERS vnumber="34"> Hihte pen Manasseh minamte hi a, mi tul sawmnga le tulnih le zasagih ahi hi.
            </VERS>
            <VERS vnumber="35"> Amau’ behbehin Efraim minamte: Suthelah pan Suthelah behte ahi uh hi; Bekher pan Bekher behte ahi uh hi; Tahan pan Tahan behte ahi uh hi. </VERS>
            <VERS vnumber="36"> Suthelah minamte: Eran pan Eran behte ahi uh hi. </VERS>
            <VERS vnumber="37"> Hihte pen Efraim minamte hi a, mi tul sawmthum le tulnih le zanga ahi hi. Hihte pen amau’ behbehin Josef minamte ahi hi.
            </VERS>
            <VERS vnumber="38"> Amau’ behbehin Benjamin minamte: Bela pan Bela behte ahi uh hi; Ashbel pan Ashbel behte ahi uh hi; Ahiram pan Ahiram behte ahi uh hi; </VERS>
            <VERS vnumber="39"> Shefufam pan Shefufam behte ahi uh hi; Hufam pan Hufam behte ahi uh hi. </VERS>
            <VERS vnumber="40"> Bela’ tapate pen Ard le Naaman ahi uh hi: Ard pan Ard behte ahi uh hi; Naaman pan Naaman behte ahi uh hi. </VERS>
            <VERS vnumber="41"> Hihte pen amau’ behbehin Benjamin minamte hi a, mi tul sawmli le tulnga le zaguk ahi hi.
            </VERS>
            <VERS vnumber="42"> Amau’ behbehin Dan minamte: Shuham pan Shuham behte hi a, hihte pen Dan minamte ahi uh hi. </VERS>
            <VERS vnumber="43"> Dan minam sung pan Shuham behte mi tul sawmguk le tulli le za li ahi hi.
            </VERS>
            <VERS vnumber="44"> Amau’ behbehin Asher minamte: Imnah pan Imnah behte ahi uh hi; Ishvi pan Ishvi behte ahi uh hi; Beriah pan Beriah behte ahi uh hi. </VERS>
            <VERS vnumber="45"> Beriah minamte: Heber pan Heber behte ahi uh hi; Malkhiel pan Malkhiel behte ahi uh hi. </VERS>
            <VERS vnumber="46"> Asher’ tanu’ min Serah ahi hi. </VERS>
            <VERS vnumber="47"> Hihte pen Asher minamte hi a, tul sawmnga le tulthum le zali ahi hi.
            </VERS>
            <VERS vnumber="48"> Amau’ behbehin Naftali minamte: Jahzeel pan Jahzeel behte ahi uh hi; Guni pan Guni behte ahi uh hi; </VERS>
            <VERS vnumber="49"> Jezer pan Jezer behte ahi uh hi; Shillem pan Shillem behte ahi uh hi. </VERS>
            <VERS vnumber="50"> Hihte pen Naftali minamte hi a, mi tul sawmli le tulnga le za li ahi hi.
            </VERS>
            <VERS vnumber="51"> Hihte pen Israel mi vekpi a phazah hi a, mi tul zaguk le tul khat le zasagih le sawmthum ahi uh hi.
            </VERS>
            <VERS vnumber="52"> TOPA in Moses kianghah, </VERS>
            <VERS vnumber="53"> “Mi a phazah tawh kizui-in hih mite tungah luah dingin leitang kihawm ding hi. </VERS>
            <VERS vnumber="54"> Minam a tamte tungah gamh a tam na pia dinga, minam a tawmte tungah gamh a tawm na pia ding hi. Minam khempeuh a mi phazah tawh kizui-in gamh kipia ding hi. </VERS>
            <VERS vnumber="55"> Ahih hangin leitang pen aisanna tawh kihawm dinga, amau’ beh min tawh kizui-in amaute in luah ding uh hi. </VERS>
            <VERS vnumber="56"> Aisanna tawh kizui-in a tamte tungah a tam, a tawmte tungah a tawm, a gamh uh kihawmsak ding hi,” a ci hi.
            </VERS>
            <VERS vnumber="57"> Amau’ behbehin a kisim Levi minamte: Gershon pan Gershon behte ahi uh hi; Kohath pan Kohath behte ahi uh hi; Merari pan Merari behte ahi uh hi. </VERS>
            <VERS vnumber="58"> Amau’ suante: Libni behte, Hebron behte, Mahli behte, Mushi behte le Korah behte ahi uh hi. Kohath pen Aram’ pa ahi hi. </VERS>
            <VERS vnumber="59"> Amram’ zi pen Levi sung pan Egypt gamah a suak ahi Levi’ tanu Jokhebed ahi hi. Tua nu in Amram tawh Aaron, Moses le a sanggamnu uh Miriam nei hi. </VERS>
            <VERS vnumber="60"> Aaron in ta Nadab, Abihu, Eleazar le Ithamar nei hi. </VERS>
            <VERS vnumber="61"> Ahih hangin Nadab le Abihu pen amaute in </VERS>
            <VERS vnumber="62"> Pasal peuhmah kha khat pan a tungsiah, amau’ sung pan a kisimte, tul sawmnih le tulthum ahi hi. Bang hang hiam cih leh Israel mite lakah amaute gamh kipia lo ahih manin Israel mite lakah amaute kisimkhawm lo hi.
            </VERS>
            <VERS vnumber="63"> Jerikho nai Jordan kiang Moab zanglei-ah Israel mite a sim Moses le siampi Eleazar mah in a sim mite pen hihte ahi uh hi. </VERS>
            <VERS vnumber="64"> Ahih hangin Sinai sehnel gamah Israel mite a sim Moses le Aaron in a simte lakah tu-in khat zong kihel nawn lo hi. </VERS>
            <VERS vnumber="65"> Bang hang hiam cih leh TOPA in amaute' thu a genna ah, "Amaute gamlakah si ding uh hi," a ci hi. Jefunneh' tapa Kaleb le Nun' tapa Joshua lobuang amaute khat beek om nawn lo hi. 
            </VERS>
        </CHAPTER>
        <CHAPTER cnumber="27">
            <VERS vnumber="1"> Tua ciangin Josef’ tapate sung panin Manasseh’ tapa Makhir, Makhir’ tapa Gilead, Gilead’ tapa Hefer, Hefer’ tapa Zelofehad’ tanute a nai-ah hong pai uh hi. Ama tanute’ minte in: Mahlah, Noah, Hoglah, Milkah le Tirzah ahi hi. </VERS>
            <VERS vnumber="2"> Amaute, Moses’ mai le siampi Eleazar’ mai le makaite’ mai le mihonte khempeuh’ mai, kikhopna bukkongah ding uh a, </VERS>
            <VERS vnumber="3"> “Ka pa uh gamlakah a si hi. Korah tawh kipawlin Topa langpangin a kikaikhawm mihonte lakah amah kihel lo hi. Ahih hangin ama khialhna hangin si a, amah in tapa nei lo hi. </VERS>
            <VERS vnumber="4"> Amah in tapa a neih loh man bekin bang hangin a beh sung panin ka pa uh’ min mangthang ding ahi hiam? Ka pa uh sanggamte’ lakah kote zong neihsa hong pia un,” a ci uh hi.
            </VERS>
            <VERS vnumber="5"> Moses in Topa’ mai-ah amau’ thu a gen hi. </VERS>
            <VERS vnumber="6"> Topa in Moses kiangah, </VERS>
            <VERS vnumber="7"> “Zelofehad’ tanute’ thugen man hi. Amau’ pa’ sanggamte lakah neihsa gamh amaute tungah na pia dinga, amau’ pa’ gamh amaute’ tungah na tungsak ding hi. </VERS>
            <VERS vnumber="8"> Israel mite tungah hih bangin na gen ding hi: ‘Pasal khat si-in, tapa a neih kei leh, ama gamh a tanu na luahsak ding uh hi. </VERS>
            <VERS vnumber="9"> Amah in tanu a neih kei leh, ama gamh a sanggam pasalte tungah na tungsak ding uh hi. </VERS>
            <VERS vnumber="10"> Amah in sanggam pasal a neih kei leh, ama gamh ama pa’ sanggam pasalte tungah na pia ding uh hi. </VERS>
            <VERS vnumber="11"> Ama pa in sanggam pasal a neih kei leh, ama gamh ama innkuan tawh a kinai ama behpa’ tungah na pia ding uh a, amah in tang ding hi. Topa in Moses a thupiak bangin hih pen Israel mite tungah thukham le ngeina kip hi ding hi,’ ci in,” a ci hi.
            </VERS>
            <VERS vnumber="12"> Topa in Moses kiangah, “Hih Abarim mual tungah paito inla, Israel mite’ tungah ka piak leitang en in. </VERS>
            <VERS vnumber="13"> Na muh khit ciangin na sanggampa Aaron mah bangin nang zong na mite kiang na zuan ta ding hi. Bang hang hiam cih leh, </VERS>
            <VERS vnumber="14"> mihonpite a kitot lai-un tui phualah keimah sianthosak ding hunin Zin gamlakah keima thu nong lehpan hi,” a ci hi. (Hihte pen Zin gamlak, Kadesh gam Meribah tui a thupiangte a cihna ahi hi.)
            </VERS>
            <VERS vnumber="15"> Moses in Topa kiangah, </VERS>
            <VERS vnumber="16-17"> “Topa’ mihonte, a cing nei lo tuute a bat loh nadingin amaute’ mai-ah pai khia-in amaute’ mai-ah a tum ding, amaute pai khiatpihin amaute a ciahpih ding, mihonte a uk dingin, Topa, mi khempeuh tungah nuntakna a pia Pasian ahi nangmah in mi khat seh in,” a ci hi.
            </VERS>
            <VERS vnumber="18"> Topa in Moses kiangah, “Nun’ tapa Joshua, siamna a nei mipa la inla, ama tungah na khut nga in. </VERS>
            <VERS vnumber="19"> Siampi Eleazar le mihon khempeuh mai-ah amah na dingsak dinga, amaute’ muhna-ah amah za na pia ding hi. </VERS>
            <VERS vnumber="20"> Israel mihon khempeuh in ama thu a man theih nadingin thuneihna pawlkhat amah na guan ding hi. </VERS>
            <VERS vnumber="21"> Siampi Eleazar’ mai-ah amah ding dinga, amah in Topa’ mai-ah Urim thukhenna tawh thu dotsak ding hi. Amah le amah tawh a om Israel mi khempeuh, mihon buppi, ama thu tawh pusuak ding uh a, ama thu mah tawh sungtum ding uh hi,” a ci hi. </VERS>
            <VERS vnumber="22"> Topa in amah a thupiak bangin Moses gamta a, amah in Joshua la-in siampi Eleazar le mihon buppi mai-ah dingsak a, </VERS>
            <VERS vnumber="23"> amah in ama tungah a khutte nga-in, Topa in ama tungah a gen bangin Joshua tungah za a pia hi.
            </VERS>
        </CHAPTER>
        <CHAPTER cnumber="28">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite thu pia-in amaute tungah, ‘Keimah hong kibiakna mei tawh a kihal an, a gim namtui keima-a’ pen a hunin kei tungah nong piak ding uh phawk un,’ ci-in gen in.
            </VERS>
            <VERS vnumber="3"> “Topa’ tungah na piak ding uh mei tawh kihal biakna in: A sitbaang lo kum khat a pha tuuno nih, tatsat loin biakpiakna-in nisimin na pia ding uh hi. </VERS>
            <VERS vnumber="4"> Tuuno khat zingsangin na pia ding uh a, a tuuno khat pen nitakin na pia ding uh hi. </VERS>
            <VERS vnumber="5"> An tawh biakna-in oliv thau hai khat tawh a kibawl annel lawh khat na pia ding uh hi. </VERS>
            <VERS vnumber="6"> Tua pen Topa’ tungah mei tawh kihal biakna, a gim namtui dingin Sinai Mual-ah a kikipsak, a kitatsat lo meihal biakna ahi hi. </VERS>
            <VERS vnumber="7"> Leenggahzu tawh biakna pen tuuno khat ciangin hai khat hi ding hi. Topa’ tungah leenggah-zucil tawh biakna pen siangtho munah na sung ding uh hi. </VERS>
            <VERS vnumber="8"> A tuuno khat nitakin na pia ding uh hi. Zingsang a an tawh biakna le a leenggahzu tawh biakna mah bangin, mei tawh kihal biakna, Topa’ tungah a gim namtui-in na pia ding uh hi.
            </VERS>
            <VERS vnumber="9"> “Sabbath ni-in a sitbaang lo, kum khat a pha tuuno nih le an tawh biakna-in sathau tawh a kibawl annel lawh nih le a leenggahzu tawh biakna hi ding hi. </VERS>
            <VERS vnumber="10"> Hih pen tatsat loin meihal biakna le a leenggahzu tawh biaknate banah Sabbath simin meihal biakna ahi hi.
            </VERS>
            <VERS vnumber="11"> “Kha simin a ni masa ni-in Topa’ tungah meihal biakna na pia ding uh hi. Bawngtal nih, tuutal khat, a sitbaang lo kum khat a pha tuuno a pa sagih hi ding hi. </VERS>
            <VERS vnumber="12"> Bawngtal khat ciangin an tawh biakna-in sathau tawh a kibawl annel lawh thum zong hi ding hi. A tuutal khat ciangin an tawh biakna-in sathau tawh a kibawl annel lawh nih hi ding hi. </VERS>
            <VERS vnumber="13"> Tuuno khat adingin an tawh biakna-in sathau tawh a kibawl annel lawh khat ciat hi dinga, a gim namtui meihal biak nading ahi hi. </VERS>
            <VERS vnumber="14"> Leenggahzu tawh biaknate pen, bawngtal khat ciangin leenggahzu thawl lang, tuutal khat ciangin leenggahzu hai nih, tuuno khat ciangin leenggahzu hai khat hi ding hi. Hihte pen kum khat sunga om kha simin meihal biakna ahi hi. </VERS>
            <VERS vnumber="15"> Khialhna hanga biakna-in Topa’ tungah keel a pa khat zong kipia ding hi. Tua pen a kitatsat loin meihal biakna le a leenggahzu tawh biaknate banah a kipia ding ahi hi.
            </VERS>
            <VERS vnumber="16"> “Kha masa a ni sawm le ni li ni pen Topa’ Paisan Pawi ni ahi hi. </VERS>
            <VERS vnumber="17"> Tua kha a ni sawm le ni nga ni pen biakna pawi ni hi a, ni sagih sung silngo sawh loh anlum kine ding hi. </VERS>
            <VERS vnumber="18"> A ni masa ni-in a siangtho kikhopna khat om ding hi. Tua ni-in leitung nasep na sem kei ding uh a, </VERS>
            <VERS vnumber="19"> Topa’ tungah meihal biakna na pia ding uh hi. Tuate pen bawngtalno nih, tuutal khat le kum khat a pha tuuno a pa sagih hi ding hi. Tuate a sitbaang lo ahih ding thei un. </VERS>
            <VERS vnumber="20"> Sathau tawh a kibawl annel ahi an tawh biaknate zong hi ding hi. Bawngtal khat ciangin annel lawh thum le tuutal khat ciangin annel lawh nih tawh na pia khawm ding uh hi. </VERS>
            <VERS vnumber="21"> Tuuno sagihte khat ciangin annel lawh khat mah tawh na pia khawm ding uh hi. </VERS>
            <VERS vnumber="22"> Note adingin kilemna bawl nadingin khialhna hanga biakna-in keel a pa khat zong hi ding hi. </VERS>
            <VERS vnumber="23"> Meihal biak nading ahi zingsang a meihal biakna banah tatsat lo-a biakna-in hihte na pia ding uh hi. </VERS>
            <VERS vnumber="24"> Tua bangmahin mei tawh kihal an tawh biakna ahi, Topa’ tungah a gim namtui, ni sagih sung ni simin na pia ding uh hi. Tua pen a kitatsat lo-a meihal biakna le leenggahzu tawh biaknate banah kipia ding hi. </VERS>
            <VERS vnumber="25"> A ni sagih ni-in a siangtho kikhopna khat na nei ding uh a, tua ni-in leitung nasep na sem kei ding uh hi.
            </VERS>
            <VERS vnumber="26"> “Na nipikal pawi hunun Topa’ tungah an thak tawh biakna na piak hun uh anpal piak ni-in a siangtho kikhopna khat na nei ding uh hi. Tua ni-in leitung nasep na sem kei ding uh a, </VERS>
            <VERS vnumber="27"> meihal biakna, Topa’ tungah a gim namtui na pia ding uh hi. Bawngtalno nih, tuutal khat le kum khat a pha tuuno a pa sagih, a vekpi-in a sitbaang lo hi ding hi. </VERS>
            <VERS vnumber="28"> Sathau tawh a kibawl ahi an tawh a biak nadingin zong, bawngtal khat ciangin annel lawh thum, tuutal khat ciangin lawh nih, </VERS>
            <VERS vnumber="29"> tuuno sagihte khat ciangin lawh khat tawh na pia khawm ding uh hi. </VERS>
            <VERS vnumber="30"> Note adingin kilemna bawl nadingin keel a pa khat zong na pia ding uh hi. </VERS>
            <VERS vnumber="31"> A kitatsat lo-a meihal biakna le an tawh biaknate banah tuate le leenggahzu tawh biakna na pia ding uh hi. Tuate a sitbaang lo ahih ding thei ta un.</VERS>
        </CHAPTER>
        <CHAPTER cnumber="29">
            <VERS vnumber="1"> “A kha sagihna a ni masa ni-in kikhopna siangtho khat na nei ding uh a, tua ni-in leitung nasep na sem kei ding uh hi. Tua ni pen note in peengkul na tum ni ding uh hi a, </VERS>
            <VERS vnumber="2"> meihal biakna, Topa’ tungah a gim namtui na piak dingte un: Bawngtalno khat, tuutal khat le kum khat a pha tuuno a pa sagih, a vekpi-in a sitbaang lo hi ding hi. </VERS>
            <VERS vnumber="3"> Bawngtal tawh piak dingin sathau tawh a kibawl annel ahi an tawh biaknate lawh thum, tuutal tawh lawh nih, </VERS>
            <VERS vnumber="4"> le tuuno sagihte khat ciangin lawh khat hi ding hi. </VERS>
            <VERS vnumber="5"> Note adingin kilemna bawl nadingin khialhna hanga biakna-in keel a pa khat zong hi ding hi. </VERS>
            <VERS vnumber="6"> A khasim meihal biakna le an tawh biakna le a kitatsat lo-a meihal biakna le an tawh biakna le tuate ading ngeina a om bangin a gim namtui, Topa’ tungah mei tawh kihal biakna ahi leenggahzu tawh biaknate banah hi ding hi.
            </VERS>
            <VERS vnumber="7"> “Hih kha sagihna a ni sawm ni-in a siangtho kikhopna khat na nei ding uh a, an tangin tua ni-in na na sem kei ding uh hi. </VERS>
            <VERS vnumber="8"> Topa’ tungah a gim namtui meihal biakna na piak dingte un: Bawngtalno khat, tuutal khat le kum khat a pha tuuno a pa sagih hi dinga, tuate pen note’ muhna-ah a sitbaang lo hi ding hi. </VERS>
            <VERS vnumber="9"> Sathau tawh a kibawl annel tawh biaknate pen, bawngtal tawh piak khawm dingin lawh thum, a tuutal tawh lawh nih, </VERS>
            <VERS vnumber="10"> tuuno sagihte khat ciangin lawh khat hi ding hi. </VERS>
            <VERS vnumber="11"> Kilem nadingin khialhna hanga biakna le a kitatsat lo-a meihal biakna le an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="12"> “A kha sagihna ni sawm le ni nga ni-in a siangtho kikhopna khat nei-in tua ni-in leitung nasep na sem kei ding uh a, Topa adingin ni sagih sung pawi na kham ding uh hi. </VERS>
            <VERS vnumber="13"> A ni masa ni-in meihal biakna, Topa’ tungah a gim namtui, mei tawh kihal biak nadingin bawngtalno sawm le thum, tuutal nih, kum khat a pha tuuno a pa sawm le li na pia ding uh a, tuate a sitbaang lo hi ding hi. </VERS>
            <VERS vnumber="14"> Sathau tawh a kibawl annel ahi an tawh biaknate pen, bawngtal sawm le thumte khat ciangin lawh thum, tuutal nihte khat ciangin lawh nih, </VERS>
            <VERS vnumber="15"> le tuuno sawm le lite khat ciangin lawh khat hi ding hi. </VERS>
            <VERS vnumber="16"> A kitatsat lo-a meihal biakna, an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="17"> “A ni nih ni-in bawngtalno sawm le nih, tuutal nih le kum khat a pha tuuno a pa sawm le li, a vekpi-in a sitbaang lo, </VERS>
            <VERS vnumber="18"> ngeina kip om bangin a phazah tawh kizui-in bawngtalte, tuutalte le tuunote tawh piak dingin an tawh biakna le leenggahzu tawh biaknate zong hi ding hi. </VERS>
            <VERS vnumber="19"> A kitatsat lo-a meihal biakna le an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="20"> “A ni thum ni-in bawngtal sawm le khat, tuutal nih le kum khat a pha tuuno a pa sawm le li, a vekpi-in a sitbaang lo, </VERS>
            <VERS vnumber="21"> ngeina kip om bangin a phazah tawh kizui-in bawngtalte, tuutalte le tuunote tawh piak bangin an tawh biakna le leenggahzu tawh biaknate zong hi ding hi. </VERS>
            <VERS vnumber="22"> A kitatsat lo-a meihal biakna le an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="23"> “A ni li ni-in bawngtal sawm, tuutal nih le kum khat a pha tuuno a pa sawm le li, a vekpi-in a sitbaang lo, </VERS>
            <VERS vnumber="24"> ngeina om bangin a phazah tawh kizui-in bawngtalte, tuutalte le tuunote tawh piak dingin an tawh biakna le leenggahzu tawh biaknate zong hi ding hi. </VERS>
            <VERS vnumber="25"> A kitatsat lo-a meihal biakna, an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="26"> “A ni nga ni-in bawngtal kua, tuutal nih le kum khat a pha tuuno a pa sawm le li, a vekpi-in a sitbaang lo, </VERS>
            <VERS vnumber="27"> ngeina kip om bangin a phazah tawh kizui-in bawngtalte, tuutalte le tuunote tawh piak dingin an tawh biakna le leenggahzu tawh biaknate zong hi ding hi. </VERS>
            <VERS vnumber="28"> A kitatsat lo-a meihal biakna le an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="29"> “A ni guk ni-in bawngtal giat, tuutal nih le kum khat a pha tuuno a pa sawm le li, a vekpi-in a sitbaang lo, </VERS>
            <VERS vnumber="30"> ngeina kip om bangin a phazah tawh kizui-in bawngtalte, tuutalte le tuunote tawh piak dingin an tawh biakna le leenggahzu tawh biaknate zong hi ding hi. </VERS>
            <VERS vnumber="31"> A kitatsat lo-a meihal biakna, an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="32"> “A ni sagih ni-in bawngtal sagih, tuutal nih le kum khat a pha tuuno a pa sawm le li, a vekpi-in a sitbaang lo, </VERS>
            <VERS vnumber="33"> ngeina kip om bangin a phazah tawh kizui-in bawngtalte, tuutalte le tuunote tawh piak dingin an tawh biakna le leenggahzu tawh biaknate zong hi ding hi. </VERS>
            <VERS vnumber="34"> A kitatsat lo-a meihal biakna, an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="35"> “A ni giat ni-in a thupikikhopna khat na nei ding uh a, tua ni-in leitung nasep na sem kei ding uh hi. </VERS>
            <VERS vnumber="36"> Meihal biakna, mei tawh kihal biakna, Topa’ tungah a gim namtui na piak dingte un: Bawngtal khat, tuutal khat, kum khat a pha tuuno a pa sagih, a vekpi-in a sitbaang lo, </VERS>
            <VERS vnumber="37"> ngeina kip om bangin bawngtal, tuutal le tuunote a phazah tawh kizui-in piakkhawm dingin an tawh biakna le leenggahzu tawh biaknate zong hi ding hi. </VERS>
            <VERS vnumber="38"> A kitatsat lo-a meihal biakna le an tawh biakna le leenggahzu tawh biaknate banah khialhna hanga biakna-in keel a pa khat zong hi ding hi.
            </VERS>
            <VERS vnumber="39"> “Na thuciam biakpiakna uh le utthu-a na biakpiaknate uh banah na meihal biaknate le an tawh na biaknate le leenggahzu tawh na biaknate le thunuama na biak nadingun a kiseh na pawi hunte uhah hihte, Topa’ tungah na pia ding uh hi,” a ci hi.
            </VERS>
            <VERS vnumber="40"> Topa in Moses a thupiak bangin amah in Israel mite tungah a thu a kimin a gensawn hi.</VERS>
        </CHAPTER>
        <CHAPTER cnumber="30">
            <VERS vnumber="1"> Moses in Israel minam lutangte tungah, “Topa’ thupiak hih bang ahi hi: </VERS>
            <VERS vnumber="2"> Mi khat in Topa’ tungah thuciamna a ciam ciang ahi a, amah in a zuih dingin kiciamna a bawl ciang ahi zongin, amah ciampel lo dinga, ama kamsung panin a ging khiate khempeuh tawh kizui-in gamta ding hi.
            </VERS>
            <VERS vnumber="3"> “Tua ahih kei leh, numei khat in Topa’ tungah thuciamna bawlin, a pa’ inn sungah nungakin a om sungin kamciamna tawh amah kikhihtawm a, </VERS>
            <VERS vnumber="4"> amah in a zuih dingin thuciamna le kamciamnate a bawlna a pa in za napi-in ama tungah bangmah a cih kei leh, ama thuciamna khempeuh kip dinga, amah a kikhih tawmna kamciamna khempeuh kip ding hi. </VERS>
            <VERS vnumber="5"> Ahih hangin a pa in a zak ni-in a lungkim lohna a tanu’ tungah a gen leh, tua nu’ thuciamna, amah a kikhih tawmna kamciamnate khat zong kip lo ding hi. A pa in nial ahih manin Topa in tua nu maisak ding hi.
            </VERS>
            <VERS vnumber="6"> “Tua numei, pasal khat tawh kiteeng a, amah a kikhih tawmna thuciamna ahi a, ngaihsun lopi-in a kampaunate ahi zongin </VERS>
            <VERS vnumber="7"> a pasal in za a, a zak ni-in a zi’ tungah bangmah a cih kei leh tua numei’ thuciamna kip dinga, amah a kikhih tawmna a kamciam kip ding hi. </VERS>
            <VERS vnumber="8"> Ahih hangin, a pasal in tua thu a zak ni-in a lungkim lohna a gen leh, amah a kikhih tawmna ahi numei’ tunga om kamciamna le ngaihsun lopi-in a kampaunate amah in phiatsak dinga, Topa in tua nu maisak ding hi.
            </VERS>
            <VERS vnumber="9"> “Ahih hangin meigong numei’ thuciamna ahi a, a kima numei’ thuciamna ahi zongin, amah a kikhih tawmna peuhmah ama tungah kip ding hi.
            </VERS>
            <VERS vnumber="10"> “Numei khat in a pasal’ inn sungah thu a ciam ahi a, kiciamna khat tawh kamciamin amah a kikhih tawmna ahi zongin, </VERS>
            <VERS vnumber="11"> a pasal in za a, a zi’ tungah bangmah ci loin, a nial kei leh, ama thuciamna khempeuh kip dinga, amah a kikhih tawmna thuciamna khempeuh zong kip ding hi. </VERS>
            <VERS vnumber="12"> Ahih hangin a pasal in tua thute a zak ni-in a phiatsak leh, ama thuciamna tawh kisai-in a kam panin a ging khia peuhmah ahi a, a mahmah a kamciamna tawh kisaite ahi zongin kip lo ding hi. A pasal in tuate phiatsak ahih manin Topa in tua nu maisak ding hi. </VERS>
            <VERS vnumber="13"> Thuciamna khatpeuh ahi a, an tang dingin a kikhihna kamciam khatpeuh ahi zongin, a pasal in kipsak thei, a pasal in phiatsak thei hi. </VERS>
            <VERS vnumber="14"> Ahih hangin a pasal in tua a kiciam ni a kipanin a zi’ tungah bangmah a cih kei leh, amah in a zi’ tunga om thuciamna khempeuh hitaleh a kamciam khempeuh hitaleh a kipsak ahi hi. Amah in tuate a zak ni-in ama tungah bangmah ci lo ahih manin tuate a kipsak ahi hi. </VERS>
            <VERS vnumber="15"> Ahih hangin amah in tuate a zak khit ciangin a nung phiat leh, amah in a zi’ mawhna pua ding hi,” a ci hi.
            </VERS>
            <VERS vnumber="16"> Hihte pen, pasal le a zi le a pa’ inn sungah nungakin a om laitakin a pa le a tanu’ kikalah a om, Topa in Moses a piak ngeinate ahi hi.
            </VERS>
        </CHAPTER>
        <CHAPTER cnumber="31">
            <VERS vnumber="1"> Topa in Moses kiangah, </VERS>
            <VERS vnumber="2"> “Israel mite’ phu Midian-te tungah la in. Tua khit ciangin na mipihte kiang na zuan ding hi,” a ci hi.
            </VERS>
            <VERS vnumber="3"> Tua ahih ciangin Moses in mite kiangah, “Midian-te’ tungah Topa’ phulakna a sem ding, Midian-te a do dingin note’ lak panin mi pawlkhat galhiam guan un. </VERS>
            <VERS vnumber="4"> Israel minamte nam khat panin mi tulkhat ciat gal sungah na kuansak ding uh hi,” a ci hi.
            </VERS>
            <VERS vnumber="5"> Tua ahih ciangin Israel mi tul tampi sung panin minam khatah tulkhat, tul sawm le tulnih galdo dingin galhiam kiguan hi. </VERS>
            <VERS vnumber="6"> Moses in amaute, minam khat panin tulkhat ciat, biakinn nate le pataukoh nadingin peengkulte siampi Eleazar’ tapa Finehas kengsakin ama makaihna tawh gal sungah a kuansak hi. </VERS>
            <VERS vnumber="7"> Topa in Moses a thupiak bangin Midian-te do uh a, pasal khempeuh that uh hi. </VERS>
            <VERS vnumber="8"> Amaute in midangte le Midian kumpi ngate Evi, Rekem, Zur, Hur le Reba a thahna uhah, Beor’ tapa Balaam zong namsau tawh that khawm uh hi.
            </VERS>
            <VERS vnumber="9"> Israel-te in Midian nupite le a tate uh manin, a bawngte, a tuuhonte khempeuh le a na khempeuh uh laksak uh hi. </VERS>
            <VERS vnumber="10"> Amau’ tenna a khuapi khempeuh uh le a giahphual khempeuh uh mei tawh halsak uh a, </VERS>
            <VERS vnumber="11"> a matsa khempeuh uh, mihing ganhing ciahpih khin uh hi. </VERS>
            <VERS vnumber="12"> Tua ciangin amaute in Jerikho nai, Jordan kiang, Moab zanglei-a a giahphual uh a Moses le siampi Eleazar le Israel mihonte kiangah a galmatte uh le a na lakte uh tunpih uh hi.
            </VERS>
            <VERS vnumber="13"> Moses, siampi Eleazar le mihon makaite khempeuh zong giahphual pua-ah vai dawn dingin pai uh hi. </VERS>
            <VERS vnumber="14"> Galdona panin a hong ciah mi tul tampi a ukte le mi za tampi a uk galkap uliante’ tungah Moses heh hi. </VERS>
            <VERS vnumber="15"> Moses in amaute tungah, “Numei khempeuh hingkhawi na hi uh hiam? </VERS>
            <VERS vnumber="16"> En un, hih mite in Balaam’ lamlahna tawh Peor-ah Topa’ tungah Israel mite zuautatsak hi. Tua ahih manin Topa’ mihonte lakah gimna hong tung hi. </VERS>
            <VERS vnumber="17"> Tua ahih ciangin tu-in, a khangnote lakah pasal peuhmah that unla, pasal tawh a lumkhawmsa numei peuhmah zong that un. </VERS>
            <VERS vnumber="18"> Ahih hangin pasal tawh a lumkhawm nai lo nungaknote khempeuh note adingin kem un. </VERS>
            <VERS vnumber="19"> Tu-in note lakah mi khat peuhpeuh a thatte le a kithatsa a lawng mi peuhmahte, giahphual pua-ah ni sagih sung om un. A ni thum ni le a ni sagih ni-in note le na galmatte uh na kisiansuah ding uh hi. </VERS>
            <VERS vnumber="20"> Puan khempeuh, savun tawh a kibawl na khempeuh, keel mul tawh a kibawl na khempeuh le sing tawh a kibawl na khempeuh na siansuah ding uh hi,” a ci hi.
            </VERS>
            <VERS vnumber="21"> Siampi Eleazar in galdona-ah a va kuan galkapte tungah, “Topa in Moses a thupiak thukham ngeina hih bang ahi hi: </VERS>
            <VERS vnumber="22"> Kham, ngun, sumngo, sik, dal le haknaw, </VERS>
            <VERS vnumber="23"> mei a do zo peuhmahte bek mei-ah na hal ding uh a, a siang hi ding hi. Ahi zongin mei a do zo lo peuhmahte, nitna siansuahna tui tawh kisiansuah dinga, tui-ah na sawp ding uh hi. </VERS>
            <VERS vnumber="24"> A ni sagih ni-in na puante uh na sawp ding uh a, note a siangtho na hi ding uh hi. Tua khit ciangin giahphual ah nong ciahkik thei pan ding uh hi,” a ci hi.
            </VERS>
            <VERS vnumber="25"> Topa in Moses kiangah, </VERS>
            <VERS vnumber="26"> “Nang le siampi Eleazar le mihon beh lutangte in gal sunga a kiman mihing le ganhingte sim un. </VERS>
            <VERS vnumber="27"> Gal sunga a kingahte khen nih suah inla, galdo dingin a kuan galhangte le inn-a om mihonte tungah a kikimin hawmsak in. </VERS>
            <VERS vnumber="28"> Galdo dingin a kuan khia galkapte’ tung panin mite, bawngtalte, late le tuuhonte zanga ciangin Topa’ siah dingin khat ciat la in. </VERS>
            <VERS vnumber="29"> Alang a ngah uh sung panin la inla, Topa’ tungah biakna-in siampi Eleazar tungah pia in. </VERS>
            <VERS vnumber="30"> Israel mihonte in alang a ngah uh sung panin mite, bawngtalte, late, tuuhonte, ganhing khempeuh, sawmnga ciangin khat ciat la inla, Topa’ biakbuk a kem Levi mite tungah pia in,” a ci hi. </VERS>
            <VERS vnumber="31"> Topa in Moses a thupiak bangin Moses le siampi Eleazar in a sem uh hi.
            </VERS>
            <VERS vnumber="32"> Tu-in galkapte in a lak gal sunga a mat uh a omlai a kihawm dingte: Tuu tul zaguk le tul sawmsagih le tulnga, </VERS>
            <VERS vnumber="33"> bawng tul sawmsagih le tulnih, </VERS>
            <VERS vnumber="34"> la tul sawmguk le tulkhat, </VERS>
            <VERS vnumber="35"> le pasal tawh a lumkhawm nai lo nungak a vekpi-in tul sawmthum le tulnih ahi hi. </VERS>
            <VERS vnumber="36"> Alang ahi, gal sungah a kuan khia mite’ ngah pen tuu tul zathum le tul sawmthum le tulsagih le zanga hi a, </VERS>
            <VERS vnumber="37"> Topa’ tuusiah pen tuu zaguk le sawmsagih le nga ahi hi. </VERS>
            <VERS vnumber="38"> Bawngte tul sawmthum le tulguk hi a, Topa’ siah sawmsagih le nih ahi hi. </VERS>
            <VERS vnumber="39"> Late tul sawmthum le zanga hi a, tua sung panin Topa’ siah sawmguk le khat ahi hi. </VERS>
            <VERS vnumber="40"> Nungak tul sawm le tulguk hi a, tua sung panin Topa’ siah nungak sawmthum le nih ahi hi. </VERS>
            <VERS vnumber="41"> Topa in Moses a thupiak bangin Moses in siampi Eleazar’ tungah Topa biak nading siah a pia hi.
            </VERS>
            <VERS vnumber="42"> Galdo dingin a kuan khia mite adingin Moses in a khenkhiat zah mah Israel mihonte in ngah uh a, </VERS>
            <VERS vnumber="43"> mihonte in a ngah alang teng pen tuu tul zathum le tul sawmthum le tulsagih le zanga, </VERS>
            <VERS vnumber="44"> bawng tul sawmthum le tulguk, </VERS>
            <VERS vnumber="45"> la tul sawmthum le zanga, </VERS>
            <VERS vnumber="46"> nungak tul sawm le tulguk ahi hi. </VERS>
            <VERS vnumber="47"> Israel-te in a ngah alang sung panin Moses in mihing le ganhing sawmnga ciangin khat ciat la-in, Topa in ama tungah a thupiak bangin Topa’ biakbuk a kem Levi mite tungah a pia hi.
            </VERS>
            <VERS vnumber="48"> Tua ciangin galkap tul tampite tunga uliante ahi, tul tampi a ukte le za tampi a ukte, Moses kiangah hong pai uh a, </VERS>
            <VERS vnumber="49"> “Kote’ ukna nuai-a a om galkapte, na nasem kote in ka sim khin uh a, kote’ kiang panin mi khat zong a pelhem om lo hi. </VERS>
            <VERS vnumber="50"> Kote in Topa’ mai-ah ko adingin kilemna bawl nading, Topa biak nadingin kham tawh a kibawl nate, banbuhte le taaute, min gelhna zungbuhte, bilbahte le khite ka muh ciat uh kong puak uh hi,” hong ci uh hi. </VERS>
            <VERS vnumber="51"> Moses le siampi Eleazar in amaute’ tung panin na-a a kibawl khamte a sang uh hi. </VERS>
            <VERS vnumber="52"> Tul tampi a ukte le za tampi a ukte’ tung panin a kingah, Topa’ tungah biakna-in a piak uh khamte khempeuh shekel tul sawm le tulguk le zasagih le sawmnga a gik hi. </VERS>
            <VERS vnumber="53"> (Gal sunga a kuan mite in amau ading ciat a la uh hi.) </VERS>
            <VERS vnumber="54"> Moses le siampi Eleazar in tul tampi le za tampi a uk mite’ tung panin khamte sang uh a, Israel mite adingin Topa’ mai-ah phawk tawntungna-in kikhopna buk sungah a koih uh hi.
            </VERS>
        </CHAPTER>
        <CHAPTER cnumber="32">
            <VERS vnumber="1"> Reuben minamte le Gad minamte in ganhing hon tampi nei uh hi. Amaute in Jazer gam le Gilead gam a muh uh ciangin gan khawi nading munin hoihsa mahmah uh hi. </VERS>
            <VERS vnumber="2"> Tua ahih ciangin Gad minamte le Reuben minamte pai-in Moses le siampi Eleazar le mihon makaite kiangah, </VERS>
            <VERS vnumber="3"> “Ataroth, Dibon, Jazer, Nimrah, Heshbon, Elealeh, Sebam, Nebo le Beon </VERS>
            <VERS vnumber="4"> Topa in Israel mihonte a hong luahsak gamte pen a gan gam hi a, na nasem kote in gan ka nei uh hi. </VERS>
            <VERS vnumber="5"> Nong hehpihna-un hih gam hong pia unla, Jordan kantanin kote hong paipih kei un,” a ci uh hi.
            </VERS>
            <VERS vnumber="6"> Ahih hangin Moses in Gad minamte le Reuben minamte tungah, “Note hih laitakah om hithiatin na sanggamte uh gal sungah kuan ding ahi hiam? </VERS>
            <VERS vnumber="7"> Topa in amaute a piakna gamah a pai nading uhah Israel mite bang hangin lungkiasak ding na hi uh hiam? </VERS>
            <VERS vnumber="8"> Na pu na pate uh Kadeshbarnea panin gam vel dingin ka sawl lai-in zong tu-a mah a bang uh hi. </VERS>
            <VERS vnumber="9"> Bang hang hiam cih leh amaute Eshkol Kuam-ah paito-in tua gam a muh uh ciangin, Topa in amaute a piakna gamah a pai nading uhah Israel mite lungkiasak uh hi. </VERS>
            <VERS vnumber="10"> Tua hunin Topa heh mahmah ahih manin amah kiciamin, </VERS>
            <VERS vnumber="11"> ‘Amaute in kei hong zui taktak lo uh ahih manin Egypt gam pan a pai khia mite kum sawmnih panin a tungsiah peuhmah khat beek in, Abraham, Isaac le Jakob tungah piak dingin ka ciamsa gam mu lo ding uh hi. </VERS>
            <VERS vnumber="12"> Ahi zongin Kenaz mi Jefunneh’ tapa Kaleb le Nun’ tapa Joshua in Topa zui taktak uh ahih manin a mu ding uh hi,’ ci hi. </VERS>
            <VERS vnumber="13"> Israel mite tungah Topa heh a, ama muhna-ah siatna a gamta tua khangmi khempeuh a bei mateng kum sawmli sung gamlakah amaute vak kawikawisak hi. </VERS>
            <VERS vnumber="14"> En un, Israel mite tungah Topa’ hehluatna a khangsakto lai dingin, na pu na pate uh’ tangin hong khang na hi uh hiam! </VERS>
            <VERS vnumber="15"> Bang hang hiam cih leh amah zuihna panin note na pial uhleh amah in gamlakah amaute nusiakik dinga, note pen hih mi khempeuh a susia na hi ding uh hi,” a ci hi.
            </VERS>
            <VERS vnumber="16"> Tua ciangin ama kiang nai-ah amaute hong pai-in, “Hih lai-ah ka tuute uh adingin tuukhawkte bawlin, ka zi ka tate uh adingin khua ka sat ding uh a, </VERS>
            <VERS vnumber="17"> ahih hangin kote in hiam tawi-in amau’ munah Israel mite ka tunpih mateng uh amau’ mai-ah a pai dingin ka kiging ding uh hi. Tua kikal sungin hih gam sungah a teeng mite’ kiang pan kihut nadingin khuapi muanhuai sungah ka zi ka tate uh a na om ding uh kisam hi. </VERS>
            <VERS vnumber="18"> Israel mite in amau’ luah ding ciat a luah khit matengun ka inn uhah ka ciah kei ding uh hi. </VERS>
            <VERS vnumber="19"> Jordan galkhat le tua ban siahah amaute tawh ka luah khawm kei ding uh hi. Bang hang hiam cih leh Jordan hih lamgal nisuahna lam kote’ luah hong suak hi,” a ci uh hi.
            </VERS>
            <VERS vnumber="20"> Tua ahih ciangin Moses in amaute kiangah, “Note, tu-a bangin gamta-in, galdo dingin Topa’ mai-ah a pai dingin hiam la-in, </VERS>
            <VERS vnumber="21"> Topa in a mai panin a galte a hawl khiat matengin hiam a tawi note khempeuh in ama mai-ah Jordan kantanin, </VERS>
            <VERS vnumber="22"> Topa’ mai-ah leitang a kilak matengin na om uhleh, Topa le Israel mite ading na sep ding teng uh a zo khin na hih manun note na ciahkik ding uh a, hih leitang pen Topa’ mai-ah note’ neihsa hi ding hi. </VERS>
            <VERS vnumber="23"> Ahih hangin note tua bangin na gamtat kei uhleh, en un, Topa’ tungah a khial khin na hi uh hi. Na khialhna un note hong sulzuih ding theitel un. </VERS>
            <VERS vnumber="24"> Na zi na tate uh adingin khuapite satin, na tuute uh adingin tuukhawkte bawl unla, na ciamsa bangun gamta un,” a ci hi.
            </VERS>
            <VERS vnumber="25"> Tua ciangin Gad minamte le Reuben minamte in Moses kiangah, “Ka topa’ thupiak bangin na nasemte ka gamta ding uh hi. </VERS>
            <VERS vnumber="26"> Ka tate uh, ka zite uh, ka tuuhonte uh le ka ganhing khempeuhte uh Gilead gam khuapite-ah na om ding uh hi. </VERS>
            <VERS vnumber="27"> Kote’ topa in nong thupiak bangin na nasemte, galdo dingin hiam a tawi thei khempeuh, galdo dingin Topa’ mai-ah ka galkah ding uh hi,” a ci uh hi.
            </VERS>
            <VERS vnumber="28"> Tua ahih ciangin Moses in amaute’ thu tawh kisai-in siampi Eleazar’ tung le Israel minam beh lutang khempeuh tungah thu a pia hi. </VERS>
            <VERS vnumber="29"> Moses in amaute tungah, “Gad minamte le Reuben minamte, Topa’ mai-ah galdo dingin hiam a tawi thei khempeuh in note tawh Jordan kantanin tua gam hong zawhpih leh, Gilead gam a neih dingun amaute tungah na pia ding uh hi. </VERS>
            <VERS vnumber="30"> Ahih hangin hiam tawi-in note tawh hong galkah kei uhleh zong amaute in Kanaan gam sungah note mah bangin ngah nei veve ding uh hi,” a ci hi.
            </VERS>
            <VERS vnumber="31"> Tua ciangin Gad minamte le Reuben minamte in dawng uh a, “Topa aw, Topa’ thupiak bangin kote ka gamta ding uh hi. </VERS>
            <VERS vnumber="32"> Hiam tawi-in Topa’ mai-ah Kanaan gam sungah ka pai ding uh a, kote’ luah ahi ka neihsa uh Jordan galkhat ah kote a’ mahin na kip ding hi,” a ci uh hi.
            </VERS>
            <VERS vnumber="33"> Tua ahih ciangin Moses in Gad minamte, Reuben minamte le Josef’ tapa Manasseh minam alangte tungah, Amor kumpi Sihon’ gam le Bashan kumpi Og’ gam, a leitang le a khuapite a gam sung tawh, a gam sunga leitang tunga om khuapi khempeuh a pia hi. </VERS>
            <VERS vnumber="34"> Gad minamte in khuapi muanhuai Dibon, Ataroth, Aroer, </VERS>
            <VERS vnumber="35"> Atrothshofan, Jazer, Jogbehah, </VERS>
            <VERS vnumber="36"> Bethnimrah le Bethharan-te satin, tuute adingin tuukhawkte a bawl uh hi. </VERS>
            <VERS vnumber="37"> Reuben minamte in Heshbon, Elealeh, Kiriathaim, </VERS>
            <VERS vnumber="38"> Nebo, Baalmeon (a minte kheel ding) le Sibmah khuapite sat uh a, amau’ satsa khuapite’ min a thak a phuak uh hi.
            </VERS>
            <VERS vnumber="39"> Manasseh’ tapa Makhir-te beh, Gilead-ah pai-in va la uh a, tua sunga om Amor mite suan khia uh hi. </VERS>
            <VERS vnumber="40"> Moses in Manasseh’ tapa Makhir-te beh tungah Gilead pia a, tua lai-ah amaute a teeng uh hi. </VERS>
            <VERS vnumber="41"> Manasseh minam sung panin Jair pai-in amau’ khuaneute va la a, tuate Havvothjair, ci-in min a phuak hi. </VERS>
            <VERS vnumber="42"> Nobah pai-in Kenath le a khuaneute va la a, ama min tamin Nobah a phuak hi.
            </VERS>
        </CHAPTER>
        <CHAPTER cnumber="33">
            <VERS vnumber="1"> Hihte pen Moses le Aaron’ makaihna tawh Egypt gam panin a honin a pai khiat lai-un Israel mite’ giahphualte ahi hi. </VERS>
            <VERS vnumber="2"> Moses in Topa’ thupiakna tawh phual khat khit phual khat amau’ kipatna munte a gelh hi. Hihte pen amau’ kipatna mun tawh kizui-in a giahphualte ahi hi.
            </VERS>
            <VERS vnumber="3"> A kha masa, tua kha ni sawm le ni nga ni-in Rameses panin amaute ding khia uh hi. Paisan Pawi masa ni khit a zing ciangin Egypt mite khempeuh’ muhna-ah gualzawhna tawh Israel mite pai khia uh a, </VERS>
            <VERS vnumber="4"> Topa in amaute’ lakah a thahlup tacil khempeuh Egypt mite in a vui laitak uh ahi hi. Topa in amau pasian-te zo gawp hi.
            </VERS>
            <VERS vnumber="5"> Tua ahih ciangin Rameses panin Israel mite ding khia uh a, Sukkoth-ah giahphual sat uh hi. </VERS>
            <VERS vnumber="6"> Sukkoth panin ding khia uh a, a gam mong a om Etham-ah giahphual sat uh hi. </VERS>
            <VERS vnumber="7"> Etham panin ding khia uh a, Baalzefon nisuahna lama om Pihahiroth lamah kiheikik uh a, Migdol mai-ah giahphual sat uh hi. </VERS>
            <VERS vnumber="8"> Pihahiroth mai panin ding khia uh a, tuipi laizang kantanin sehnel gamah pai-in Etham gam sungah ni thum lam pai uh a, Marah ah giahphual sat uh hi. </VERS>
            <VERS vnumber="9"> Marah panin ding khia uh a, Elim tung uh hi. Elim-ah cik tuikhuk sawm le nih le nisuh kung sawmsagih om a, amaute in tua lai-ah giahphual sat uh hi.
            </VERS>
            <VERS vnumber="10"> Elim panin ding khia uh a, San Tuipi gei-ah giahphual sat uh hi. </VERS>
            <VERS vnumber="11"> San Tuipi panin ding khia uh a, Sin sehnel gamah giahphual sat uh hi. </VERS>
            <VERS vnumber="12"> Sin gam panin ding khia uh a, Dofkah-ah giahphual sat uh hi. </VERS>
            <VERS vnumber="13"> Dofkah panin ding khia uh a, Alush ah giahphual sat uh hi. </VERS>
            <VERS vnumber="14"> Alush panin ding khia uh a, mite’ dawn ding tui a om lohna idim-ah giahphual sat uh hi.
            </VERS>
            <VERS vnumber="15"> idim panin ding khia uh a, Sinai sehnel gamah giahphual sat uh hi. </VERS>
            <VERS vnumber="16"> Sinai gam panin ding khia uh a, Kibrothhattaavah-ah giahphual sat uh hi. </VERS>
            <VERS vnumber="17"> Kibrothhattaavah panin ding khia uh a, Hazeroth-ah giahphual sat uh hi. </VERS>
            <VERS vnumber="18"> Hazeroth panin ding khia uh a, Rithmah-ah giahphual sat uh hi. </VERS>
            <VERS vnumber="19"> Rithmah panin ding khia uh a, Rimmonperez-ah giahphual sat uh hi. </VERS>
            <VERS vnumber="20"> Rimmonperez panin ding khia uh a, Libnah-ah giahphual sat uh hi. </VERS>
            <VERS vnumber="21"> Ribnah panin ding khia uh a, Rissah-ah giahphual sat uh hi. </VERS>
            <VERS vnumber="22"> Rissah panin ding khia uh a, Kehelathah-ah giahphual sat uh hi. </VERS>
            <VERS vnumber="23"> Kehelathah panin ding khia uh a, Shefer Mual-ah giahphual sat uh hi. </VERS>
            <VERS vnumber="24"> Shefer Mual panin ding khia uh a, Haradah-ah giahphual sat uh hi. </VERS>
            <VERS vnumber="25"> Haradah panin ding khia uh a, Makheloth ah giahphual sat uh hi. </VERS>
            <VERS vnumber="26"> Makheloth panin ding khia uh a, Tahath-ah giahphual sat uh hi. </VERS>
            <VERS vnumber="27"> Tahath panin ding khia uh a, Terah-ah giahphual sat uh hi. </VERS>
            <VERS vnumber="28"> Terah panin ding khia uh a, Mithkah-ah giahphual sat uh hi. </VERS>
            <VERS vnumber="29"> Mithkah panin ding khia uh a, Hashmonah ah giahphual sat uh hi. </VERS>
            <VERS vnumber="30"> Hashmonah panin ding khia uh a, Moseroth-ah giahphual sat uh hi. </VERS>
            <VERS vnumber="31"> Moseroth panin ding khia uh a, Benejaakan-ah giahphual sat uh hi. </VERS>
            <VERS vnumber="32"> Benejaakan panin ding khia uh a, Horhaggidgad-ah giahphual sat uh hi. </VERS>
            <VERS vnumber="33"> Horhaggidgad panin ding khia uh a, Jotbathah-ah giahphual sat uh hi. </VERS>
            <VERS vnumber="34"> Jotbathah panin ding khia uh a, Ebronah-ah giahphual sat uh hi. </VERS>
            <VERS vnumber="35"> Ebronah panin ding khia uh a, Eziongeber-ah giahphual sat uh hi. </VERS>
            <VERS vnumber="36"> Eziongeber panin ding khia uh a, (Kadesh ahi) Zin gamah giahphual sat uh hi. </VERS>
            <VERS vnumber="37"> Kadesh panin ding khia uh a, Edom gam mong Hor Mual-ah giahphual sat uh hi.
            </VERS>
            <VERS vnumber="38"> Israel mite Egypt gam panin a pai khiat zawh uh a kum sawmlina, a kha ngana, a ni masa ni-in Topa’ thupiakna tawh Hor Mual tungah siampi Aaron paito-in tua lai-ah a si hi. </VERS>
            <VERS vnumber="39"> Hor Mual-ah Aaron a sihin kum za le kum sawmnih le kum thum a pha hi.
            </VERS>
            <VERS vnumber="40"> Kanaan gam sung Negeb gamah a teeng Kanaan mi Arad kumpipa in Israel mite hong paina thu a za hi.
            </VERS>
            <VERS vnumber="41"> Hor Mual panin amaute ding khia uh a, Zalmonah-ah giahphual sat uh hi. </VERS>
            <VERS vnumber="42"> Zalmonah panin ding khia uh a, Punon-ah giahphual sat uh hi. </VERS>
            <VERS vnumber="43"> Punon panin ding khia uh a, Oboth-ah giahphual sat uh hi. </VERS>
            <VERS vnumber="44"> Oboth panin ding khia uh a, Moab gam sung Iyeabarim-ah giahphual sat uh hi. </VERS>
            <VERS vnumber="45"> Iyim panin ding khia uh a, Dibongad-ah giahphual sat uh hi. </VERS>
            <VERS vnumber="46"> Dibongad panin ding khia uh a, Almondiblathaim ah giahphual sat uh hi. </VERS>
            <VERS vnumber="47"> Almondiblathaim panin ding khia uh a, Nebo tun ma Abarim mualte ah giahphual sat uh hi. </VERS>
            <VERS vnumber="48"> Abarim mualte panin ding khia uh a, Jerikho nai Jordan kiang Moab zanglei-ah giahphual sat uh a, </VERS>
            <VERS vnumber="49"> Jordan kiang Bethjeshimoth panin Moab zanglei sunga om Abelshittim dongah amaute in giahphual a sat uh hi.
            </VERS>
            <VERS vnumber="50"> Jerikho nai Jordan kiang Moab zanglei-ah Topa in Moses kiangah, </VERS>
            <VERS vnumber="51"> “Israel mite tungah hih bangin gen in: Jerikho kantanin Kanaan gam na tun uh ciangin </VERS>
            <VERS vnumber="52"> note’ mai panin tua gam a mi khempeuh na hawl khia ding uh a, amau’ suang milimte khempeuh susia-in, a kisung amau’ milimte khempeuh na susia ding uh a, mual tunga a biaknate khempeuh uh na su mang ding uh hi. </VERS>
            <VERS vnumber="53"> Na neih dingun note’ tungah leitang hong pia khin ka hih manin note in leitang luahin tua tungah na teeng ding uh hi. </VERS>
            <VERS vnumber="54"> Note in na minam uh tawh kizui-in aisanna tawh leitang na luah ding uh hi. Minam tamte tungah a tam na pia ding uh a, minam tawmte tungah a tawm na pia ding uh hi. Mi khatpeuh ading ai a phatna peuhpeuh ama a’ hi dinga, na pate uh nam tawh kizui-in na luah ding uh hi. </VERS>
            <VERS vnumber="55"> Ahih hangin note’ mai panin tua gam a teeng mite na hawl khiat kei uhleh, na omsak lai uh mite pen na mittang uh a hong do, na pang uh a hong sun lingte tawh hong kibang ding uh a, na tenna gam uhah note hong gimsak ding uh hi. </VERS>
            <VERS vnumber="56"> Amaute tunga hih dinga ka ngaihsut bangin note’ tungah kong hih ding hi, ci-in gen in,” a ci hi.</VERS>
        </CHAPTER>
        <CHAPTER cnumber="34">
            <VERS vnumber="1"></VERS>
            <VERS vnumber="1"></VERS>
            <VERS vnumber="2"> “Israel mite kiangah hih bangin gen in: Note tungah ka hong piak Kanaan gamah na lut uh ciangin </VERS>
            <VERS vnumber="3"> na leitaw lampang uh pen Zin gam panin Edom pang teng hi dinga, leitaw lam na gamgi uh nisuahna lamah Ci Tuipi mong pan kipan ding hi. </VERS>
            <VERS vnumber="4"> Na gamgi uh Akrabbim mual leitaw lamah kawi-in Zin dong banin, Kadeshbarnea leitaw lamah pai ding hi. Tua ciangin Hazaraddar lamah paisuakin Azmon dongah pai dinga, </VERS>
            <VERS vnumber="5"> Azmon panin Egypt Lui lamah kawi-in Tuipi-ah tawp ding hi.
            </VERS>
            <VERS vnumber="6"> “Nitumna gamgi dingin Tuipi Lian le a gei dung teng na nei ding uh hi; hih pen nitumna lam na gamgi uh hi ding hi.
            </VERS>
            <VERS vnumber="7"> “Leilu lam na gamgi ding uh pen Tuipi Lian panin Hor Mual dong na ciamteh ding uh hi. </VERS>
            <VERS vnumber="8"> Hor Mual panin Hamath tumna ciang dong na ciamteh ding uh a, gamgi in Zedad dong ban ding hi. </VERS>
            <VERS vnumber="9"> Tua ciangin Zifron dongah gamgi kikhung dinga, a mong pen Hazarenan-ah tawp ding hi; hih pen leilu lam na gamgi uh hi ding hi.
            </VERS>
            <VERS vnumber="10"> “Nisuahna lam na gamgi uh Hazarenan panin Shefam dong na ciamteh ding uh hi. </VERS>
            <VERS vnumber="11"> Gamgi pen Shefam panin Ain nisuahna lam Riblah dongah paisuk ding hi. Gamgi paisuk lai-in nisuahna lamah Khinnereth tuipi liangko dong ban ding hi. </VERS>
            <VERS vnumber="12"> Jordan dongah gamgi paisuk dinga, a mong pen Ci Tuipi-ah tawp ding hi. Hih pen a kimkota gamgi a nei na leitang uh hi ding hi, ci-in gen in,” a ci hi.
            </VERS>
            <VERS vnumber="13"> Tua ahih ciangin Moses in Israel mite thu pia-in, “Hih pen minam kua le minam langte tungah piak dingin </VERS>
            <VERS vnumber="14"> Bang hang hiam cih leh Reuben minamte a behbeh le Gad minamte in a behbehin amau’ luah ding ngah khinzo uh a, Manasseh minam alangte in zong ngah khinzo uh hi. </VERS>
            <VERS vnumber="15"> Minam nih le minam langte in nisuahna lam, Jerikho nai Jordan galkhat ah amau’ luah ding ngah khinzo uh hi,” a ci hi.
            </VERS>
            <VERS vnumber="16"></VERS>
            <VERS vnumber="16"></VERS>
            <VERS vnumber="17"> “Luah dingin note’ tungah gam a hawm ding mite pen siampi Eleazar le Nun’ tapa Joshua ahi uh hi. </VERS>
            <VERS vnumber="18"> Luah dingin gam a hawm dingin minam simah makai khat na la ding hi. </VERS>
            <VERS vnumber="19-28"> Tua na lak ding mite: Judah minam sung panin Jefunneh’ tapa Kaleb ahi hi. Simeon minam panin Ammihud’ tapa Shemuel ahi hi. Benjamin minam panin Khislon’ tapa Elidad ahi hi. Dan minam panin makai khat, Jogli’ tapa Bukki ahi hi. Josef’ tapate’ sung pan: Manasseh minam-ah makai khat, Efod’ tapa Hanniel ahi hi. Efraim minam-ah makai khat, Shiftan’ tapa Kemuel ahi hi. Zebulun minam sung pan makai khat, Parnak’ tapa Elizafan ahi hi. Issakhar minam sung pan makai khat, Azzan’ tapa Paltiel ahi hi. Asher minam sung pan makai khat, Shelomi’ tapa Ahihud ahi hi. Naftali minam sung pan makai khat, Ammihud’ tapa Pedahel ahi hi.
            </VERS>
            <VERS vnumber="29"> “Hihte pen Kanaan gamah Israel mite adingin gamh a hawm dingin
            </VERS>
        </CHAPTER>
        <CHAPTER cnumber="35">
            <VERS vnumber="1"> Jerikho nai Jordan kiang Moab zanglei-ah Topa in Moses kiangah, </VERS>
            <VERS vnumber="2"> “Amaute in amau’ neih a luah uh sung panin ten nadingin Levi mite tungah khuapite a piak dingun Israel mite thu pia in. Khuapi kiima lonona gamte Levi mite tungah na pia ding hi. </VERS>
            <VERS vnumber="3"> Khuapite pen amau’ tenna hi dinga, a lonona gamte pen amau’ bawngte le a inn ganhingte le a ganhing khempeuh uh ading ahi hi. </VERS>
            <VERS vnumber="4"> Levi mite tungah na piak ding uh khuapi lonona gamte pen khuapikulh panin a kimkot pi tul le zanga ciang ban ding hi. </VERS>
            <VERS vnumber="5"> Khuapi laizang panin na teh dinga, nisuahna lampang pi tulthum, leitaw lampang pi tulthum, nitumna lampang pi tulthum, leilu lampang pi tulthum hi dinga, a laizangah khuapi om ding hi. Hih pen amau’ khuapi lonona taanggam dingin a neih ding uh ahi hi. </VERS>
            <VERS vnumber="6"> Levi mite tungah na piak uh khuapite pen bukna khuapi gukte hi dinga, mi thatte tua lai-ah na taisak ding uh a, tuate’ banah khuapi sawmli le nih na pia thuah ding uh hi. </VERS>
            <VERS vnumber="7"> Levi mite tungah na piak ding uh khuapi vekpi sawmli le giat hi-in, a lonona gamte tawh hi ding hi. </VERS>
            <VERS vnumber="8"> Israel mite’ neihsa sung panin na piak ding khuapite pen minam tamte tung panin tam la-in, minam tawmte tung panin tawm na la ding hi. Amau’ luah gamh tawh a kizui-in Levi mite tungah a khuapite uh a piak ciat ding uh ahi hi,” a ci hi.
            </VERS>
            <VERS vnumber="9"> Topa in Moses kiangah, </VERS>
            <VERS vnumber="10"> “Israel mite tungah hih bangin gen in: Jordan kantanin Kanaan gamah na tun uh ciangin, </VERS>
            <VERS vnumber="11"> sawm lopi-in mi khatpeuh a thatkha mi thatte a va tai theih nading, note adingin bukna khuapi dingin khuapite na teel ding uh hi. </VERS>
            <VERS vnumber="12"> Thu kikhen dingin mihonpi mai-ah a din ma-in mi thatte a sih loh nadingin tua khuapite pen phulapa’ kiang panin note adingin bukna hi ding hi. </VERS>
            <VERS vnumber="13"> Na piak uh tua khuapite, note’ bukna khuapi gukte hi ding hi. </VERS>
            <VERS vnumber="14"> Bukna khuapi dingin Jordan galkhat ah khuapi thum, Kanaan gamah khuapi thum na teel ding uh hi. </VERS>
            <VERS vnumber="15"> Sawm lopi-in mi khatpeuh a thatkhate a tai theih nadingin hih khuapi gukte pen Israel mite, khualmite le note’ lakah a peemte adingin bukna hi ding hi.
            </VERS>
            <VERS vnumber="16"> “Ahih hangin mi khat in na-a kizang sik khat tawh midang khat satin a sih leh, amah mi that hi a, tua mi that pa kithat ding hi. </VERS>
            <VERS vnumber="17"> Amah in mi a sih theih nading mah ahi a khutsunga om suang khat tawh a suk a, a sih leh, amah mi that hi a, tua mi that pa kithat ding hi. </VERS>
            <VERS vnumber="18"> Tua ahih kei leh, amah in mi a sih theih nading ahi a khutsunga om sing a kibawl hiam khat tawh amah a sat a, a sih leh, mi that hi a, tua mi that pa kithat ding hi. </VERS>
            <VERS vnumber="19"> A kinaipih pen khat in a phu la-in mi that pa that dinga, amah a tuahna peuhah that ding hi.
            </VERS>
            <VERS vnumber="20"> “Amah in muhdahna tawh sunin, ahih kei leh bukin a khawh-a a sih leh, </VERS>
            <VERS vnumber="21"> tua ahih kei leh galbawlna tawh a khutin tumin a sih leh, tua a tum pa kithat ding hi. Amah mi that hi a, a phulapa in a tuah ciangin tua mipa that ding hi.
            </VERS>
            <VERS vnumber="22"> “Ahih hangin galbawl lopi-in thakhatin amah sunin, ahih kei leh buk lopi-in na khatpeuh tawh amah khawhin, </VERS>
            <VERS vnumber="23"> ahih kei leh, amah pen ama gal hi lo, ama siat nading a zong hi lo napi-in, mi a sih theih nading suang khat zangin a muh lohpi-in amah in deng kha-in a sih leh, </VERS>
            <VERS vnumber="24"> tua mi that pa le a phulapa’ kikalah hih ngeina kipte tawh kizui-in mihonpi in khen ding hi. </VERS>
            <VERS vnumber="25"> A phulapa’ khut sung panin mihonpi in mi that pa hon khia-in, mihonpi in amah a va taina, bukna khuapi-ah amah puakkik dinga, sathau siangtho a kinilh siampi lianpen pa a sih matengin tua khua-ah a teeng ding hi. </VERS>
            <VERS vnumber="26"> Ahih hangin hun khat peuhpeuhah amah a taina bukna khuapi gamgi khengin a pai a, </VERS>
            <VERS vnumber="27"> a phulapa in ama bukna khuapi daihual pualamah amah mu-in, a phulapa in mi that pa a thah leh, tua a that pa mawh lo ding hi. </VERS>
            <VERS vnumber="28"> Bang hang hiam cih leh siampi lianpen pa a sih matengin tua mipa a bukna khuapi sungah a om ding ahi hi. Ahih hangin siampi lianpen pa a sih khit ciangin mi that pa a neihsa leitangah ciahkik thei ding hi.
            </VERS>
            <VERS vnumber="29"> “Hihte pen na tenna khempeuh uhah na khang tawntungun thukham le ngeina hi ding hi. </VERS>
            <VERS vnumber="30"> Khatpeuh in mi khat a thah leh, tecite’ genna siksanin mi that pa kithat ding hi. Ahih hangin teci khat bek’ teci panna siksanin kuamah kithat lo ding hi. </VERS>
            <VERS vnumber="31"> Tua tham loin, sihna thuak dingin a kilawm mipa tat nading sum na sang kei ding uh hi; amah kithat ding hi. </VERS>
            <VERS vnumber="32"> Siampi lianpen pa a sih ma-in bukna khuapi-ah a taisa mipa a gamah a ciahkik theih nadingin ama nuntakna tat nading sum na sang kei ding uh hi. </VERS>
            <VERS vnumber="33"> Na tenna uh leitang na ninsak kei ding uh hi; bang hang hiam cih leh mi thahna in leitang ninsak a, a that mipa a kithah kei buang leh, tua mi kithahna leitang siansak nading thudang om thei lo hi. </VERS>
            <VERS vnumber="34"> A laizangah keimah ka tenna leitang na ninsak kei ding uh hi; bang hang hiam cih leh Topa keimah, Israel mite’ laizangah ka teeng hi, ci hi, ci-in gen in,” a ci hi.
            </VERS>
        </CHAPTER>
        <CHAPTER cnumber="36">
            <VERS vnumber="1"> Josef’ tapate beh Manasseh, Manasseh’ tapa Makhir, Makhir’ tapa Gilead, Gilead’ tapa beh lutangte in hong naihin Moses le Israel mite beh lutang ahi makaite’ mai-ah thu gen uh a, </VERS>
            <VERS vnumber="2"> “Israel mite tungah aisanna tawh gamhluah dingin leitang piak ding Topa in ka topa tungah thu hong pia hi. Ka sanggampa uh Zelofehad’ gamhluahte a tanute tungah piak dingin Topa in ka topa tungah thu hong pia hi. </VERS>
            <VERS vnumber="3"> Ahih hangin Israel sungah minam dangte’ tapate khat peuhpeuh tawh amaute kiteeng leh ka pate uh’ gamhluah panin amau a’ teng kilakhia-in a manawh minamte tungah tua gamh kipia beh ding hi. Tua ahih ciangin ko’ ngahsa gamh a kikhen khia ding ahi hi. </VERS>
            <VERS vnumber="4"> Israel mite’ Jubilee hong tun ciangin amau a’ te pen a manawh minamte’ tungah kipia beh ding hi. Ka pa uh namte’ gamhluah panin amau a’ kikhen khia ding hi,” a ci uh hi.
            </VERS>
            <VERS vnumber="5"> Tua ahih ciangin Moses in Topa’ genna tawh kizui-in Israel mite thu pia a, “Zelofehad minamte’ genna man hi. </VERS>
            <VERS vnumber="6"> Zelofehad’ tanute tawh kisai-in Topa’ thupiak hih bang ahi hi: ‘Amaute in hoih a sak pente uh tawh kiteeng uh hen. Ahih hangin amau’ behte bek teenpih thei ding uh hi. </VERS>
            <VERS vnumber="7"> Israel mite’ gamhte minam khat pan namdang khatah pai khia lo ding hi; bang hang hiam cih leh Israel mi khempeuh a minam gamhluah ciat uh tawh kip ding uh hi. </VERS>
            <VERS vnumber="8"> Israel mi khempeuh in a pate uh’ gamh a luah theih nadingun, Israel mite’ sung panin minam khat peuhpeuhah gamh a nei tanu khempeuh pen a pate’ nam sung khat peuhpeuh’ zi hi ding hi. </VERS>
            <VERS vnumber="9"> Tua ahih ciangin minam khat pan adang ah gamh pai khia lo ding hi; bang hang hiam cih leh Israel mite’ sung panin minam khempeuh amau’ gamh ciat tawh kip ding uh hi,’ ci hi,” ci-in a gen hi.
            </VERS>
            <VERS vnumber="10"> Topa in Moses a thupiak bangin Zelofehad’ tanute gamta uh hi. </VERS>
            <VERS vnumber="11"> Bang hang hiam cih leh Zelofehad’ tanu Mahlah, Tirzah, Hoglah, Milkah le Noah-te, a pate uh’ sanggamte’ tapate tawh kiteeng uh hi. </VERS>
            <VERS vnumber="12"> Josef’ ta Manasseh’ tapate’ innkuan sungah amaute in pasal nei uh a, a pate nam innkuan sungah amau’ gamhluahte a kip hi.
            </VERS>
            <VERS vnumber="13"> Hihte pen Jerikho nai Jordan kiang Moab zanglei-ah Israel mite tungah Moses tungtawnin Topa in a piak thupiaknate le ngeina kipte ahi hi.</VERS>
        </CHAPTER>
    </BIBLEBOOK>
    <BIBLEBOOK bnumber="5" bname="Thu Hilhkikna" bsname="DEU">
        <CHAPTER cnumber="1">
            <VERS vnumber="1"> Hihte pen Jordan galkhat gamlak, Suf galkhat Arabah gam sung, Paran le Tofel, Laban, Hazeroth le Dizahab kikalah Moses in Israel-te khempeuh tungah a gen thute ahi hi. </VERS>
            <VERS vnumber="2"> Tua mun pen Horeb panin Seir Mual tawnin Kadeshbarnea lamah ni sawm le ni khat paina ahi hi. </VERS>
            <VERS vnumber="3-4"> Heshbon gamah a teeng Amor kumpipa Sihon le Ashtaroth le Edrei gamah a teeng Bashan kumpipa a zawh khit ciangin, a kum sawmlina, kha sawm le kha khatna, a ni masa ni-in, amaute’ tungah thupiakna-in Topa in ama tungah a piak bangbangin Moses in Israel mite tungah a gen hi. </VERS>
            <VERS vnumber="5"> Moab gam Jordan galkhat ah Moses in hih thu gentel a,
            </VERS>
            <VERS vnumber="6"> “Horeb gam sungah Topa i Pasian in eite’ kiangah, ‘Hih mualah sauvei na om khinzo uh hi. </VERS>
            <VERS vnumber="7"> Kithawi-in na khualzin uh kipankik unla, Amor mite’ mual tung gam le Arabah kiim, mual tung gam, lei niamna gam, Negeb gam khempeuh le Kanaan mite’ gam tuipi gei le Lebanon, gun golpi ahi Eufratis gun dongin pai un. </VERS>
            <VERS vnumber="8"> En un, note’ mai-ah leitang ka koih zo hi. Pai unla, Topa in na pate uh Abraham, Isaac, Jakob le amau’ nunga a suanlekhakte uh tungah piak dingin a ciam leitang luah un,’ hong ci hi.
            </VERS>
            <VERS vnumber="9"> “Tua hun laitakin note kiangah, ‘Kei guak bek in note kong en zo kei ding hi. </VERS>
            <VERS vnumber="10"> Topa na Pasian un note tampi hong phasak zo hi. En un, note tuhunin vantung aksite zahin tampi na pha uh hi. </VERS>
            <VERS vnumber="11"> Topa, na pate uh Pasian in tu-a zah tulin note hong bawl henla, note tungah hong ciamsa bangin thupha hong pia tahen! </VERS>
            <VERS vnumber="12"> Kei guak in note’ thu kineihnate siansak nading tavuan lianpi bangci puak zawh ding ka hi hiam? </VERS>
            <VERS vnumber="13"> Na minam uh tawh a kizui-in a pil, thu thei, thuphawksa mite teel unla, note’ lutangin amaute ka koih ding hi,’ kong ci hi. </VERS>
            <VERS vnumber="14"> Note in, ‘Nangma hong gen thu pen kote adingin hoih hi,’ ci-in nong dawng uh hi. </VERS>
            <VERS vnumber="15"> Tua ahih ciangin na minam lutang uh ahi, a pil thu phawksa mite ka la a, note’ tungah lutangin a tul uk, a za uk, a sawmnga uk, a sawm ukte le uliante na minam khempeuh sung uhah ka koih hi.
            </VERS>
            <VERS vnumber="16"> “Tua hun laitakin na thukhente uh ka thuhilh a, ‘Na sanggamte uh thu neihte za unla, mi khat le a sanggampa ahi a, amah tawh a om khualmipa tawh ahi zongin thu a mantakin khen un. </VERS>
            <VERS vnumber="17"> Thukhenna-ah angvan na nei kei ding uh hi. A neu le a liante a kibangin a thu na ngai ding uh a, maitang zahtak tuam na nei kei ding uh hi. Bang hang hiam cih leh thukhenna pen Pasian-a’ ahi hi. Note adingin a haksa lua thute kei kiangah nong paipih ding uh a, keimah in tua thu ka za ding hi,’ ka ci hi. </VERS>
            <VERS vnumber="18"> Amaute’ hih ding na khempeuh tua hunin amaute kiangah thu ka pia hi.
            </VERS>
            <VERS vnumber="19"> “Tua ciangin Horeb gam panin i ding khia a, Topa i Pasian in hong thupiak bangin Amor mite mual tung gam zuatna lamkalah note’ muhsa a lian a lauhuai sehnel gam i nawk khit ciangin Kadeshbarnea i tung hi. </VERS>
            <VERS vnumber="20"> Tua ciangin note’ kiangah, ‘Topa i Pasian in eite hong piak Amor mite’ mual tung gam na tung khin uh hi. </VERS>
            <VERS vnumber="21"> En un, Topa na Pasian un note’ mai-ah leitang koih zo hi. Topa, na pate uh Pasian in note tungah hong gensa bangin paito-in luah un. Lau kei unla, lungkia kei un,’ kong ci hi.
            </VERS>
            <VERS vnumber="22"> “Tua ciangin na vekpi-un ka kiangah nong pai uh a, ‘Eite adingin gam va enin, i paitoh nading lampi le i zuat ding khuapite hong genkik thei ding eite’ mai-ah mi sawl ni,’ nong ci uh hi.
            </VERS>
            <VERS vnumber="23"> “Tua thu hoihtuak ka sa a, minam khatah khat, note mi sawm le nih kong la hi. </VERS>
            <VERS vnumber="24"> Amaute kithawi-in mual tung gamah paito uh a, Eshkol kuamah pai-in va en uh hi. </VERS>
            <VERS vnumber="25"> Amaute in tua gam singgah pawlkhat a khutun hong tawi-in i kiangah hong tunpihsuk uh a, amaute in eite kiangah thu hong zasakkikin, ‘Topa i Pasian in eite hong piak gam pen leitang hoih ahi hi,’ hong ci uh hi.
            </VERS>
            <VERS vnumber="26"> “Ahi zongin note paito nuam loin, Topa na Pasian un hong thupiak na nial uh hi. </VERS>
            <VERS vnumber="27"> Na puanbukte uh sungah na phun uh a, ‘Topa in eite hong mudah ahih manin eite a hong susia ding Amor mite’ khut sungah hong pia dingin Egypt gam panin eite hong pai khiatpih hi. </VERS>
            <VERS vnumber="28"> Koi lai-ah paito ding ihi hiam? I sanggamte in i lungsim hong siasak khin uh a, “A mite ei sangin lian zaw-in sang zaw uh hi. A khuapite lianin van banin ki-um hi. Tua tham loin Anak mite tua munah ka mu uh hi,” hong ci uh hi,’ na ci uh hi.
            </VERS>
            <VERS vnumber="29"> “Tua ciangin note kiangah, ‘Lau kei unla, amaute kihta kei un. </VERS>
            <VERS vnumber="30-31"> Egypt gam sungah note’ mit muhah a hih bangin, mi khat in a tapa a puak bangin hih mun na tun matengun lam tawntung ah Topa na Pasian un note hong puak na muhsa uh sehnel gam a mah bangin, note’ mai-ah a pai Topa na Pasian un note adingin hong dosak ding hi,’ kong ci hi. </VERS>
            <VERS vnumber="32-33"> Ahi zongin hih bang thu om hinapi-in, na puanbuk lamna mun ding uh hong lak ding le na pai nading lampi uh hong lak dingin zanin mei, sunin meii tawh note’ mai lampi-ah a pai Topa na Pasian uh note in na um kei uh hi.
            </VERS>
            <VERS vnumber="34"> “Topa in note’ thu hong za a, a heh suakin kiciam a, </VERS>
            <VERS vnumber="35-36"> ‘Hih a gi lo khang mite khat beek in, na pate uh tungah piak dinga ka ciam gam hoih na mu kei ding uh a, Jefunneh’ tapa Kaleb bek in tua gam mu ding hi. Amah in a lungsim khempeuh tawh Topa zui ahih manin amah le a tate tungah ama totsa leitang ka pia ding hi!’ a ci hi. </VERS>
            <VERS vnumber="37"> Note’ hangin kei tungah zong Topa heh a, ‘Nang zong tua gamah na pai kei ding hi. </VERS>
            <VERS vnumber="38"> Nun’ tapa Joshua, nangma mai-ah a ding pa lut ding hi. Amah hanthawn in; bang hang hiam cih leh amah in Israel mite tua gam luahsak ding hi.
            </VERS>
            <VERS vnumber="39"> “Tua tham loin galte’ mat suak ding hi, na cih uh na taneute uh le, tuhun laitakin a sia le a pha a khen thei nai lo na tate uh, tua gamah pai dinga, amaute tungah tua gam pia-in, amaute in tua gam luah ding uh hi. </VERS>
            <VERS vnumber="40"> Ahih hangin note na hih uhleh, kihei unla, San Tuipi lam manawhin sehnel gamah pai un,’ hong ci hi.
            </VERS>
            <VERS vnumber="41"> “Tua ciangin note in kei nong dawng uh a, ‘Topa’ tungah ka khial khin uh hi. Topa i Pasian in hong thupiak bang teekteekin paito-in i do ding hi,’ nong ci uh hi. Na milipun na galhiam uh tawh na kithawi uh a, mual tung gamah paitoh ding na baih ngaihsut uh hi.
            </VERS>
            <VERS vnumber="42"> “Tua ciangin Topa in kei kiangah, ‘Amaute kiangah gen in: Note lakah kei om lo ka hih manin kuanto kei unla, do kei un. Tua bangin kuanto le-uhcin na galte uh na lel ding uh hi, ci in,’ hong ci hi. </VERS>
            <VERS vnumber="43"> Tua ahih ciangin note kiangah kong gen a, note in na ngai nuam kei uh hi. Topa’ thupiakna na nial uh a, mual tung gamah na kuanto hamtang uh hi. </VERS>
            <VERS vnumber="44"> Tua ciangin tua mual tung gamah a teeng Amor mite hong kuanin, Seir gam Hormah ciang dongah khuai bangin hong delhin hong zo uh hi. </VERS>
            <VERS vnumber="45"> Note hong ciahkikin Topa’ mai-ah na kap uh hi. Ahih hangin Topa in na aw uh hong ngai loin, a bil zong hong ngat lo hi. </VERS>
            <VERS vnumber="46"> Tua ahih ciangin tua thu hangin ni tampi sung Kadesh munah na om uh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> “Tua ciangin Topa in kei tungah hong gen bangin eite kihei-in San Tuipi lam manawhin sehnel gamah i pai a, ni tampi sung Seir Mual tung gamah i pai kawikawi hi.
            </VERS>
            <VERS vnumber="2"> “Tua ciangin Topa in kei tungah, </VERS>
            <VERS vnumber="3"> ‘Hih mual kiimah sauvei khop na pai khinta uh hi; leilu lamah kihei un. </VERS>
            <VERS vnumber="4"> Mite’ tungah hih bangin thu pia in: Seir gamah a teeng Esau’ suanlekhak, na behte uh gam sung a nawk ding na hi uh hi. Amaute in note hong kihta ding uh hi. Ahi zongin note kidawm un. </VERS>
            <VERS vnumber="5"> Amaute tawh kiseel kei un; bang hang hiam cih leh amau’ leitang themkhat zong no kong pia peuhmah kei ding hi. Esau’ neih dingin ama tungah Seir Mual pia khin ka hih manin khe a ta khopzah zong no kong pia kei ding hi. </VERS>
            <VERS vnumber="6"> Na nek ding uh an amaute’ tung panin sum tawh na lei ding uh a, na dawn ding uh amau’ tui zong sum mah tawh na lei ding uh hi.
            </VERS>
            <VERS vnumber="7"> “‘Bang hang hiam cih leh na sepna khempeuh uhah Topa na Pasian un note thupha hong pia hi. Hih a zai sehnel gam na paina uh amah in hong thei hi. Hih kum sawmli sung Topa na Pasian uh no tawh hong om hi. Bangmah na kisam kei uh hi, ci-in gen in,’ hong ci hi.
            </VERS>
            <VERS vnumber="8"> “Tua ahih ciangin Seir gamah a teeng Esau’ suan i behte le Elath le Eziongeber khua pan hong kipan Arabah lampi panin i pai khia suak hi. “Tua ciangin eite kihei-in Moab gam lamah i pai hi. </VERS>
            <VERS vnumber="9"> Topa in kei kiangah, ‘Amau’ leitang na neih dingun note’ tungah hong pia lo ding ka hih manin Moab mite gimsak kei unla, amaute tawh galin kido kei un; bang hang hiam cih leh a neih dingun Lot’ suanlekhakte tungah Ar khua ka piazo hi,’ hong ci hi.
            </VERS>
            <VERS vnumber="10"> (Anak mite zahin a tun a sang, a lian, a tam Emim mite tua lai-ah teeng ngei hi. </VERS>
            <VERS vnumber="11"> Anak mite mah bangin amaute zong aim mite kici a, ahih hangin Moab mite in Emim ci uh hi. </VERS>
            <VERS vnumber="12"> Hor mite zong Seir-ah nidangin teeng ngei a, ahih hangin Topa in amaute’ tungah a piak amau’ leitang tungah Israel mite in a hih mah bangin, Esau’ suanlekhakte in amaute suankhia-in susia uh a, amau’ munah teeng uh hi.)
            </VERS>
            <VERS vnumber="13"> “Tua ciangin Topa in, ‘Tu-in ding unla Zered lui kantan un,’ hong cih bangin Zered lui i kantan hi. </VERS>
            <VERS vnumber="14"> Amaute tungah Topa a kiciam mah bangin galsim mi ahi tua khangmite khempeuh gam sungah a sih khit dong ahi, Kadeshbarnea i nusiat a kipan Zered lui i kantan dong kikal kum sawmthum le kum giat ahi hi. </VERS>
            <VERS vnumber="15"> Amaute a bei khit mateng gamlakah amaute a susia dingin Topa langpang takpi hi.
            </VERS>
            <VERS vnumber="16"> “Tua ahih ciangin mihingte lak panin galsim mite bei-in a sih khit ciangin </VERS>
            <VERS vnumber="17"> Topa in kei kiangah, </VERS>
            <VERS vnumber="18"> ‘Tuni-in Ar khua san takah Moab gamgi a kantan ding na hi uh hi. </VERS>
            <VERS vnumber="19"> Ammon mite’ leitang na neih dingun khat zong hong pia lo ding ka hih manin, Ammon mite’ gamgi na nai uh ciangin amaute gimsak kei unla, amaute tawh kido kei un; bang hang hiam cih leh a neih dingun Lot’ suanlekhakte tungah ka pia khin hi,’ hong ci hi. </VERS>
            <VERS vnumber="20-21"> (Tua pen aim gamgi ci-in zong kithei ngei hi. aim mite tua lai-ah teeng ngei a, ahih hangin Ammon mite in amaute pen, Anak mite bangin lianin a tun a sang ahi Zamzummim mite ci uh hi. Ahih hangin Topa in amaute’ mai-ah tua mite susia hi. Amaute in tua mite suan khia uh a, amau’ munah teeng uh hi. </VERS>
            <VERS vnumber="22"> Amah in Seir-ah a teeng Esau’ suanlekhakte adingin amaute’ mai-ah Hor mite a suksiat mah bangin amaute in tua mite susia-in tuni dongin amau’ munah teeng uh hi. </VERS>
            <VERS vnumber="23"> Gaza ciang dong khuaneute-ah a teeng Avvim mite ahihleh Kaftor pan a hong pai Kaftor mite in susia-in amau’ munah teeng uh hi.)
            </VERS>
            <VERS vnumber="24"> “Moab gam sung i khen ciangin Topa in, ‘Ding un, na khualzin uh kipan unla, Arnon kuam kantan un. En un, Heshbon kumpipa, Amor mi Sihon le ama leitang note’ khut sungah kong piazo hi. Amah suankhiat ding kipan unla, gal sungah amah tawh kido un. </VERS>
            <VERS vnumber="25"> Nomau’ thu za-in note’ hangin liingin a gim ding ahi, mun khempeuh ah a om mite’ tungah note hong kikihtakna le note’ hanga launa ka tunsak ding tuni-in ka kipan ding hi,’ hong ci hi.
            </VERS>
            <VERS vnumber="26"> “Tua ahih ciangin Kedemoth sehnel gam panin Heshbon kumpipa Sihon’ kiangah kilemna ding thu genin kamtai ka sawl a, </VERS>
            <VERS vnumber="27"> ‘Na gam sung hong nawksak in. Lampi bekah ka pai ding uh a, taklam ahi a, veilamah ahi zongin ka pial kei ding uh hi. </VERS>
            <VERS vnumber="28"> Ka nek ding uh an sum tawh lei dingin nong zuak dinga, ka dawn ding uh tui sum tawh lei dingin nong pia ding hi. Khe tawh hong nawksak bek in. </VERS>
            <VERS vnumber="29"> Jordan kantanin Topa ka Pasian un kote hong piak leitangah ka tun matengun Seir-a a teeng Esau’ suante le Ar-a a teeng Moab mite in kei hong paisak mah bangun hong paisak in,’ ka ci hi.
            </VERS>
            <VERS vnumber="30"> “Ahih hangin Heshbon kumpipa Sihon in eite hong paisak lo hi; bang hang hiam cih leh tuhuna mah bangin na khut sung uhah amah hong piak theih nadingin Topa na Pasian un a lungsim khauhsakin, amah paupeengsak hi.
            </VERS>
            <VERS vnumber="31"> “Tua ciangin Topa in kei kiangah, ‘En in, Sihon le a leitang nang tungah piak kong kipan khinzo hi. Ama leitang na luah theih nadingin suankhiat kipan in,’ hong ci hi. </VERS>
            <VERS vnumber="32"> Tua ciangin Sihon le a mite khempeuh eite a do dingin Jahaz-ah hong pai uh hi. </VERS>
            <VERS vnumber="33"> Topa i Pasian in amah hong pia a, amah le a tapate le a mi khempeuh i zo hi. </VERS>
            <VERS vnumber="34"> Tua hunin a khuapi khempeuh i la a, a khuapi khempeuh, papi, nupi le naupangte i susia mai mang a, bangmah i siit kei hi. </VERS>
            <VERS vnumber="35"> I laksa a khuapi sunga van kinusiate tawh a ganhingte uh eima adingin i la bek hi. </VERS>
            <VERS vnumber="36"> Arnon kuam mong a a om Aroer le tua kuam sunga om khuapi Gilead ciang dongah eite adingin khuapikulh a sanglua khat beek om lo a, Topa i Pasian in a vekpi-in eite’ khut sungah hong pia hi. </VERS>
            <VERS vnumber="37"> Ammon mite’ leitang ahi Jabbok gun pang khempeuh le mual tung gam khuapite le Topa eite’ Pasian in hong khamna munte bek i va neh kei hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> “Tua ciangin eite kihei-in Bashan lamah i paito a, Bashan kumpipa Og le ama mite khempeuh Edrei-ah eite a do dingin hong kuan khia hi. </VERS>
            <VERS vnumber="2"> Ahih hangin Topa in kei kiangah, ‘Amah kihta kei in; bang hang hiam cih leh amah le a mite khempeuh le a leitang nangma khut sungah kong pia khinzo hi. Heshbon-ah a teeng Amor kumpipa Sihon na bawl bangin ama tungah na bawl ding hi,’ hong ci hi.
            </VERS>
            <VERS vnumber="3"> “Tua ahih ciangin Topa i Pasian in eite’ khut sungah Bashan kumpipa Og le a mite khempeuh zong hong pia a, ama adingin mi khat beek a suakta nawn lo dingin i vatmai hi. </VERS>
            <VERS vnumber="4"> Tua hunin a khuapite khempeuh uh i la a, amau’ kiang pan i lak loh khuapi khat zong om lo hi. Tua banga i lakte pen Bashan gam a Og kumpi gam sung, Argob gambup, khuapi sawmgukte ahi hi. </VERS>
            <VERS vnumber="5"> Kulhpi-a ki-um lo khuaneu tampite sim loh, hih khuapite khempeuh kulh sangpi, kongpi le sikzawlte tawh a muanhuai takin a kibawl ahi hi. </VERS>
            <VERS vnumber="6"> Heshbon kumpipa Sihon i bawl bangin amaute i susia mang a, a khuapi khempeuh, papi, nupi le naupangte i susia hi. </VERS>
            <VERS vnumber="7"> Ahih hangin a ganhing khempeuh le khuapi sunga van kinusiate i la hi.
            </VERS>
            <VERS vnumber="8"> “Tua ahih ciangin tua hun laitakin, Jordan galkhat a om Amor kumpi nihte’ khut sung pan, Arnon kuam panin Hermon Mual dong </VERS>
            <VERS vnumber="9"> (Sidon mite in Hermon pen Sirion ci a, Amor mite in Senir ci uh hi), </VERS>
            <VERS vnumber="10"> mualzang khuapite khempeuh le Gilead gam khempeuh le Bashan gam khempeuh, Salekah le Edrei dong, Bashan-a om Og kumpi gam khuapite i la hi.
            </VERS>
            <VERS vnumber="11"> (Bang hang hiam cih leh Bashan kumpipa Og bek aim gam sungah a omlai ahi hi. Ama lupna a han pen suang han hi a, Ammon mite’ khuapi Rabbah-ah tua han omlai hi lo ahi hiam? Tua han a sauna pi sawm le li dektak hi a, a zaina pi guk ahi hi.)
            </VERS>
            <VERS vnumber="12"> “Tua hunin hih leitang i luah ciangin, Reuben mite le Gad mite tungah Arnon kuam mong a a om Aroer pan le Gilead mual tung gam kimkhat a khuapite tawh ka pia hi. </VERS>
            <VERS vnumber="13"> Gilead gam a omlai teng le Argob gam khempeuh ahi, Og kumpi gam, Bashan gam khempeuh, Manasseh minam kimkhatte tungah ka pia hi. (Bashan gam buppi pen aim leitang kici hi. </VERS>
            <VERS vnumber="14"> Manasseh mi Jair in Bashan kici Argob gam khempeuh, Geshur mite le Maakath mite’ gamgi dong la a, tua sunga khuaneu minte ama min tamsakin tuni donga a kip Havvothjair a phuak hi.)
            </VERS>
            <VERS vnumber="15"> “Makhir tungah Gilead ka pia a, </VERS>
            <VERS vnumber="16"> Reuben mite le Gad mite tungah Gilead panin Arnon kuam dong, gamgi dingin a kuam laita, Ammon mite’ gamgi ahi Jabbok gun dong tawh ka pia hi. </VERS>
            <VERS vnumber="17"> Arabah gam zong, a gamgi dingin Jordan tawh, Khinnereth pan nisuahna lama om Pisgah mual pang nuai-a Ci Tuipi ahi Arabah tuipi ciang dong amaute ka pia hi.
            </VERS>
            <VERS vnumber="18"> “Tua hunin note thu kong pia a, ‘Topa na Pasian un na neih dingun hih leitang hong piazo hi. Na galhang mite khempeuh uh galhiam tawh kithawi-in Israel mi na sanggamte uh mai-ah va kuan ding hi. </VERS>
            <VERS vnumber="19"> Ahih hangin na zite, na taneute le na ganhingte uh (ganhing tampi na neih uh ka thei hi) note kong piaksa khuapite-ah om ding uh a, </VERS>
            <VERS vnumber="20"> Topa in note hong piak bangin na sanggamte uh tungah lungsim tawlngakna pia-in, Topa na Pasian un Jordan galkhat ah amaute a piak leitang amaute in zong a luah matengun na huh ding uh hi. Tua ciangin note kong piaksa ahi na neihsa ciat uhah note khempeuh na ciah ding uh hi,’ kong ci hi.
            </VERS>
            <VERS vnumber="21"> “Tua hun laitakin Joshua thu ka pia a, ‘Topa na Pasian in hih kumpi nihte’ tungah a bawlte khempeuh na mit in mu khin a, na nawk lai ding kumpi gam khempeuh tungah zong Topa in tua mah bangin hih ding hi. </VERS>
            <VERS vnumber="22"> Amaute na kihta kei ding hi; bang hang hiam cih leh nang a’ dinga hong dosak pa pen Topa na Pasian ahi hi,’ ka ci hi.
            </VERS>
            <VERS vnumber="23"> “Tua hunin keimah in Topa’ tungah ka thum a, </VERS>
            <VERS vnumber="24"> ‘Topa Pasian aw, na liatna le na thahatnate na nasem pa’ tungah lah ding a hong kipan pan bek na hi hi; bang hang hiam cih leh vantung hitaleh leitungah hitaleh nangma hih bangin tua bang nasep leh a vanglian gamtatna a hih thei bang pasian om ahi hiam? </VERS>
            <VERS vnumber="25"> Kei hong paisak inla, Jordan galkhat a om gam hoih, tua mual tung gam hoih le Lebanon hong musak in, ci-in kong thum hi,’ ka ci hi.
            </VERS>
            <VERS vnumber="26"> “Ahih hangin note’ hangin kei’ tungah Topa heh a, ka thunget hong pia lo hi. Topa in kei kiangah, ‘Pha zo hi; hih thu kei kiangah hong gen nawn kei in. </VERS>
            <VERS vnumber="27"> Pisgah mual dawnah paito inla, nitumna lam, leilu lam, leitaw lam le nisuahna lamah khuadakto inla, na mit tawh gal et in; bang hang hiam cih leh nangmah in hih Jordan na kantan kei ding hi. </VERS>
            <VERS vnumber="28"> Ahih hangin Joshua thu pia inla, hanthawnin thakhauhsak in; bang hang hiam cih leh hih mite’ mai-ah amah pai dinga, nangmah in na muh ding leitang amaute luahsak ding hi,’ hong ci hi.</VERS>
            <VERS vnumber="29"> Tua ahih ciangin Bethpeor gal-a kuan sungah i taam lai hi.</VERS>
        </CHAPTER>
        <CHAPTER cnumber="4">
            <VERS vnumber="1"> “Tu-in Israel-te aw, note nungta-in, Topa, na pate uh Pasian in note hong piak leitangah va pai-in na luah theih nadingun note kong hilh thukhamte le ngeina kipte don unla zui un. </VERS>
            <VERS vnumber="2"> Topa na Pasian un hong piak ahi keima hong thugente na zuih theih nadingun no kong thupiakte behlap loin, zong na khiam kei ding uh hi. </VERS>
            <VERS vnumber="3"> Na mit un Baalpeor-ah Topa’ hihna mu khin hi; bang hang hiam cih leh na Pasian un note’ lak panin Peor-a Baal a zui mi khempeuh susia a, </VERS>
            <VERS vnumber="4"> ahih hangin Topa na Pasian uh a lenkipte khempeuh tuni-in na hinglai uh hi.
            </VERS>
            <VERS vnumber="5"> “En un, note in a luah dingin na lutna uh gam sungah na zuih dingun Topa ka Pasian in kei hong thupiak bangin thukhamte le ngeina kipte kong hilh khinzo hi. </VERS>
            <VERS vnumber="6"> Tuate zui unla, sem un; bang hang hiam cih leh hih thukhamte khempeuh a zak uh ciangin, ‘Hih minam liante pen a pil thu thei taktak hi,’ a ci ding uh mite’ muhna-ah hih thu pen nomau’ pilna le nomau’ theihna hi ding hi.
            </VERS>
            <VERS vnumber="7"> “Bang hang hiam cih leh eite in Topa i sap hun simin eite’ kiangah i Pasian hong nai zahin tua bang pasian a nei minam lian koi-ah om ahi hiam? </VERS>
            <VERS vnumber="8"> Tuni-in note kong hilh thute bangin thukham le ngeina kip a man a nei minam lian koi-ah om ahi hiam?
            </VERS>
            <VERS vnumber="9-10"> “Na mit un a muhsa nate na nuntak sungun mangngilh kha-in, na lungsim panun pai khia kha ding ahih manin limtakin ngaihsunin hoihtakin kikem un. Horeb-a Topa na Pasian uh mai-ah na din ni-un Topa in kei kiangah, ‘Leitungah a nuntak laiteng uh amaute in kei hong kihtakna ding le amaute in a tate uh a hilhsawn theih nadingun keimah in amaute tungah ka thute ka zaksak theih nadingin ka kiangah mite hong khawm in,’ hong cihna thu, na tate uh le na tate uh tate’ tungah kitheisak un.
            </VERS>
            <VERS vnumber="11"> “Mei in mual kaang in van laizang dong banto-in, khuamial le meii le khuazing in a tuamcip laitakin note a nai-ah hong pai-in mual bulah na ding uh hi. </VERS>
            <VERS vnumber="12"> Tua ciangin mei sung panin Topa in note’ kiangah thu hong gen hi. Note in awging na za uh a, ahih hangin bangmah mu loin, awging bek a om hi. </VERS>
            <VERS vnumber="13"> Thupiak Sawmte ahi note’ hih dinga hong thupiak ama thuciamna note’ tungah hong gen a, amah in suangpek nih tungah tuate a gelh hi. </VERS>
            <VERS vnumber="14"> Note in na luah ding uh gam sungah na zuih theih nadingun, thukhamte le ngeina kipte note kong hilhna ding tua hun laitakin Topa in kei thu hong pia hi.
            </VERS>
            <VERS vnumber="15"> “Tua ahih ciangin note hoihtakin kidawm un. Horeb-ah mei sung panin Topa in note’ tungah thu hong gen ni-in bangmah mu lo na hih manun, </VERS>
            <VERS vnumber="16"> note adingin lim khat peuhpeuh, pasal tawh a kibang hitaleh numei tawh a kibang hitaleh, </VERS>
            <VERS vnumber="17"> leitunga om ganhing khat peuhpeuh tawh a kibang hitaleh, huihlaka leeng kha a nei vasa khat peuhpeuh tawh a kibang hitaleh, </VERS>
            <VERS vnumber="18"> leitungah a bokvak khat peuhpeuh tawh a kibang hitaleh, leinuai-ah a om tui sunga ngasa khat peuhpeuh tawh a kibang hitaleh, a kiseek milim bawlna tawh a sia-in na gamtat khak loh nadingun kidawm un. </VERS>
            <VERS vnumber="19"> Note in na mit uh tawh vantung lam ento-in, ni le kha le aksite, vantung na khempeuh na muh uh ciangin, mun khempeuh a mite’ tungah Topa na Pasian un a piak nate’ lamah kihei-in tuate bia-in a na na sep khak loh nading uh kidawm un. </VERS>
            <VERS vnumber="20"> Ahih hangin Topa in tuni-a bangin sik meikhuk tawh a kibang Egypt panin ama neih mi dingin note hong la-in hong pai khiatpih khin hi. </VERS>
            <VERS vnumber="21"> Tua tham loin note’ hangin kei’ tungah Topa heh a, keimah in Jordan kantan loin Topa na Pasian un note’ gamh dingin hong piak leitang hoihah ka lut loh nadingin a kiciam hi. </VERS>
            <VERS vnumber="22"> Hih gamah kei ka si dinga, Jordan khengin ka pai thei kei ding hi. Ahih hangin note in kantanin tua gam hoih na luah ding uh hi. </VERS>
            <VERS vnumber="23"> Topa na Pasian un note tawh hong bawl thuciamna mangngilhin, Topa na Pasian un note’ hih dinga hong kham lim khat peuhpeuh tawh a kibang a kiseek milim na bawlkhak loh nadingun kidawm un. </VERS>
            <VERS vnumber="24"> Bang hang hiam cih leh Topa na Pasian uh hong kaangtum thei mei tawh kibang a, a haza Pasian ahi hi.
            </VERS>
            <VERS vnumber="25"> “Note in tuleta nei-in gam sungah mi khangham na suah uh ciangin, na khat peuhpeuh tawh a kibang limin a kiseek milim bawlna le Topa na Pasian uh’ muhna-ah a sia bawlna tawh amah a heh nadingin na siat gamtat uhleh, </VERS>
            <VERS vnumber="26"> Jordan galkhat luah dingin na paina leitang uhah na siat mai mang baih nadingun note’ langkhat ah teci pang dingin tuni-in van le lei ka sam hi. Tua leitang tungah note sauvei na hing kei ding uh a, na sia maimang ding uh hi. </VERS>
            <VERS vnumber="27"> Topa in mite lakah note hong thehthang dinga, Topa in note hong hawlna minamte lakah mi tawmcik bek na omlai ding uh hi. </VERS>
            <VERS vnumber="28"> Note in tua lai munah mite’ khut in a bawl, khua mu thei lo, khua za thei lo, a ne thei lo, a nam thei lo sing le suang pasian-te’ na na sem ding uh hi. </VERS>
            <VERS vnumber="29"> Ahih hangin tua lai panin Topa na Pasian uh na zong ding uh a, na lungsim khempeuh uh le na nuntakna khempeuh uh tawh na zon uhleh amah na mu ding uh hi. </VERS>
            <VERS vnumber="30"> Note in gimna thuakin, mailam hunah hih nate khempeuh note’ tungah hong tun ciangin, Topa na Pasian uh lamah kihei-in ama thu na mang ding uh hi. </VERS>
            <VERS vnumber="31"> Bang hang hiam cih leh Topa na Pasian uh hehpihna a nei Pasian ahi hi. Amah in note hong tamasak loin, hong nusia lo dinga, na pate uh tawh a thuciamna mangngilh lo ding hi.
            </VERS>
            <VERS vnumber="32"> “Pasian in leitungah mi a piansak ni a kipan, note’ pian ma-a hun beisa thu tu-in kan unla, van mong khat pan mong khat kikal thu zong kan un. Hih bang na lian piang ngei-in, a kiza ngei peuhmah hiam? </VERS>
            <VERS vnumber="33"> Note in Pasian’ aw za khin napi-in na hin lai uh bangin meikuang sung panin pasian dang khat peuhpeuh’ pauna aw mi khat peuhpeuh in za ngei ahi hiam? </VERS>
            <VERS vnumber="34"> Tua ahih kei leh, Topa na Pasian un Egypt gam sungah note adingin na muhna uhah a bawlte khempeuh tawh a kibangin, ze-etna, lim, nalamdang, gal, a vanglian le a thahatna le a lauhuai mahmah tawh pasian dang khat peuhpeuh in ama mite adingin minamdang khat sung pan minam khat a va lak ding hanciam ngam ngei ahi hiam? </VERS>
            <VERS vnumber="35"> Topa Pasian hi, ci-in na theih nadingun note’ tungah hih thu hong kilak hi a, amah sim loh kuamah dang om lo hi. </VERS>
            <VERS vnumber="36"> Amah in note hong khal theih nadingin vantung panin ama aw note hong zasak hi. A mei lianpi leitungah note hong musak a, mei sung panin ama aw na za uh hi. </VERS>
            <VERS vnumber="37"> Amah in na pate uh itin, amau’ suanlekhakte hong teel a, a mahmah in ama vanglian tawh Egypt panin note hong pai khiatpih a, </VERS>
            <VERS vnumber="38"> note sangin a tam zaw le a vanglian zawte’ gamah hong paipihin, note’ luah dingin amau’ leitang hong piak nadingin note’ mai-ah amaute hong hawl khiatsak ahih manin tuni-in hih bangin na om thei uh hi. </VERS>
            <VERS vnumber="39"> Tua ahih ciangin tunga om vantung hitaleh nuai-a om leitung hitaleh Topa pen Pasian ahihna thu tuni-in thei unla, na lungsim uhah ciamteh un; kuamah dang om lo hi. </VERS>
            <VERS vnumber="40"> Tua ahih ciangin note le note’ khit a na tate uh tungah thu hong nuamin, Topa na Pasian un a tawntung a hong piak gam sungah na khan uh na sausak theih nadingun tuni-a no kiangah kong gen ahi ama thukhamte le a thupiakte na zui ding uh hi,” a ci hi.
            </VERS>
            <VERS vnumber="41-42"> Tua ciangin, a beisa hunah amah tawh kilangneihna a om lo, tum lopi-in a veengpa a that, mi that khapa va tai-in, hih khuapite khat peuhpeuhah taina tawh a suahtak theih nadingin Moses in nisuahna lam Jordan galkhat ah khuapi thum a tuam koih hi. </VERS>
            <VERS vnumber="43"> Reuben mite adingin mualzang sehnel gam Beza khua, Gad mite adingin Gilead gam sung Ramoth khua le Manasseh mite adingin Bashan gam sung Golan khua ahi hi.
            </VERS>
            <VERS vnumber="44"> Moses in Israel mite tungah thu pia hi. </VERS>
            <VERS vnumber="45-46"> Hihte pen, Egypt gam panin a pai khiat-un Moses le Israel mite in a zawh Heshbon-ah a teeng Amor mite’ kumpipa Sihon’ gam sung, Jordan gal, Bethpeor tawh a kigalsai kuam sungah, Egypt panin Israel mite a pai khiat lai-in Moses in amaute tungah a gen thute ahi hi. </VERS>
            <VERS vnumber="47-49"> Amaute in, Arnon kuam mong a a om Aroer panin Sirion Mual (Hermon a cihna) dong, Jordan nisuahna lama om Arabah gam khempeuh, Pisgah mual pang nuai Arabah tuipi dong tawh, kumpi Sihon’ leitang le Bashan kumpi Og’ leitang, Jordan galkhat nisuahna lamah a teeng Amor kumpi nihte’ leitang a luah uh hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Moses in Israel-te khempeuh samin amaute kiangah, “Israel-te aw, tuni-a note’ zakin kong gen thukhamte le ngeina kipte ngai unla, note in thei-in limtakin zuih ding na ngaihsun ding uh hi. </VERS>
            <VERS vnumber="2"> Topa i Pasian in eite tawh Horeb-ah thuciamna khat bawl hi. </VERS>
            <VERS vnumber="3"> Topa in i pute i pate bek tawh hih thuciamna a bawl hi loin, tuni-a a hinglai eite khempeuh tawh zong a bawl ahi hi. </VERS>
            <VERS vnumber="4-5"> Note’ tungah Topa’ thu a gen dingin Topa le note’ kikalah ka din laitakin, mei sung panin tua mualah Topa in kimaituahin note hong hopih a, mei hangin note lau na hih manun mualtungah na paito kei uh hi. Amah in:
            </VERS>
            <VERS vnumber="6"> “‘Kei pen salsuahna Egypt leitang panin note a hong pai khiatpih Topa na Pasian uh ka hi hi.
            </VERS>
            <VERS vnumber="7"> “‘Keimah longal pasian dang na nei kei ding uh hi.
            </VERS>
            <VERS vnumber="8"> “‘A kiseek milim hitaleh, tunga vantung hitaleh, nuai-a leitung hitaleh, leinuai-a om tui sung hitaleh a om na khat peuhpeuh a sun khat peuhpeuh note adingin na bawl kei ding uh hi. </VERS>
            <VERS vnumber="9"> Amaute’ mai-ah kun loin, amau’ na na sem kei ding uh hi; bang hang hiam cih leh keimah Topa note’ Pasian, a aam Pasian ka hi a, kei hong mudahte’ tungah a pate’ mawhna a tate’ tungah khang thum khang lina dongin thuk-in, </VERS>
            <VERS vnumber="10"> ahih hangin kei hong itin ka thupiakte a zui mi a tul tampite’ tungah itna kip a lak pa ka hi hi.
            </VERS>
            <VERS vnumber="11"> “Topa note’ Pasian’ min a sia lamin na zang kei ding uh hi; bang hang hiam cih leh Topa in ama min a sia lamin a zang mi a mawh lo hi, ci lo ding hi.
            </VERS>
            <VERS vnumber="12"> “‘Topa note’ Pasian in hong thupiak bangin na sianthosak nadingun Sabbath ni tang un. </VERS>
            <VERS vnumber="13"> Ni guk sung na semin na nasep ding khempeuh uh na hih ding uh hi. </VERS>
            <VERS vnumber="14"> Ahih hangin a ni sagih ni pen Topa note’ Pasian’ Sabbath ni ahi hi. Tua ni-in note bangin na nasem numei le na nasem pasalte uh a tawlngak theih nadingin note, na tapate, na tanute, na nasem nute, na nasempate, na bawngtal, na la, na ganhing khat peuhpeuh uh le na huang sung uha om zinte in na khat peuhpeuh sem lo ding uh hi. </VERS>
            <VERS vnumber="15"> Egypt-ah nasem na hihna uh le tua lai panin Topa na Pasian un a vangliatna khut le a thahatna tawh hong pai khiatpihna na phawk ding uh hi. Tua ahih ciangin Sabbath ni na tan ding uh Topa note’ Pasian in thu hong pia hi.
            </VERS>
            <VERS vnumber="16"> “‘Topa note’ Pasian in hong piak leitang tungah na khan uh sau-in na nopsak theih nadingun Topa note’ Pasian in hong thupiak bangin na nu na pa uh zahtak un.
            </VERS>
            <VERS vnumber="17"> “‘Mi na that kei ding uh hi.
            </VERS>
            <VERS vnumber="18"> “‘Nulepa mawhna zong na bawl kei ding uh hi.
            </VERS>
            <VERS vnumber="19"> “‘Na na gu kei ding uh hi.
            </VERS>
            <VERS vnumber="20"> “‘Na veengte uh langkhat ah zong a man loin teci na pang kei ding uh hi.
            </VERS>
            <VERS vnumber="21"> “‘Na veengte uh zi zong na deihgawh kei ding uh hi. Na veengte’ inn, a lo, a nasem pa, a nasem nu, a bawngtal, a la, ahih kei leh na veengte’ na khat peuhpeuh na deihgawh kei ding uh hi,’ ci hi.
            </VERS>
            <VERS vnumber="22"> “Topa in mei, meii le a mial mahmah sung panin awging lianpi tawh mual tunga no a kikhawm khempeuh tungah hih thute hong gen a, amah in bangmah dang genthuah lo hi. Amah in suangpek nih tungah tuate gelhin, tua suangpeekte kei tungah hong pia hi.
            </VERS>
            <VERS vnumber="23"> “Mei in mual a kat laitakin khuamial sung panin awging na zak uh ciangin minam lutang khempeuh le upate kei kiangah hong pai uh hi. </VERS>
            <VERS vnumber="24"> Note in, ‘En in, Topa i Pasian in a minthanna le a liatna eite’ tungah hong lak khin a, mei sung panin ama awging i za khin hi. Pasian in mi hopih napi, mi a hinglai veve-in tuni-in i mu hi. </VERS>
            <VERS vnumber="25"> Tua ahih ciangin bang hangin tu-in eite si ding ihi hiam? Hih mei lianpi in eite hong kaangtum ding hi. Topa i Pasian’ awging za lai lehang eite i si ding hi. </VERS>
            <VERS vnumber="26"> Bang hang hiam cih leh a si thei mihing khempeuh sung panin eite’ zak bangin mei sung panin a nungta Pasian a paukhiatna awging za-in a nungta lai kua om ahi hiam? </VERS>
            <VERS vnumber="27"> A nai-ah va pai inla, Topa i Pasian in a gen ding khempeuh va za in. Topa i Pasian in nang tungah hong gen teng ko’ tungah nang hong gensawn in. Kote in hong mangin ka sem ding uh hi,’ nong ci uh hi.
            </VERS>
            <VERS vnumber="28"> “Kei kiangah nong gen uh ciangin Topa in na thu uh a za hi. Topa in kei kiangah, ‘Hih mite in nang kiangah hong gen uh thu ka za khin a, a gen khempeuh uh a manin gen uh hi. </VERS>
            <VERS vnumber="29"> Amaute le a suan a khakte uh a nopsak tawntung theih nadingun keimah zahtak ding le ka thupiak khempeuh zuih ding hih bang ngaihsutna nei tawntung le-uh ka deih ahi hi. </VERS>
            <VERS vnumber="30"> Pai inla amaute kiangah, “Na puanbuk uhah ciah un,” ci in. </VERS>
            <VERS vnumber="31"> Ahih hangin nang, kei kiang hih lai-ah ding in. Amaute’ neih dingin ka piak leitangah amaute in a zuih theih nadingun amaute na hilh ding thupiakna le thukhamte le ngeina kipte khempeuh nang tungah kong gen ding hi,’ hong ci hi.
            </VERS>
            <VERS vnumber="32"> “Tua ahih ciangin Topa na Pasian un note hong thupiak bangin na gamtat ding uh na kingaihsun ding uh a, ama thu panin taklam hitaleh veilam hitaleh ah na pial kei ding uh hi. </VERS>
            <VERS vnumber="33"> Note nungta-in, nuamsa-in na luah ding uh leitangah sawtpi na nuntak nadingun Topa na Pasian un note hong thupiakna lampi khempeuh na tawn ding uh hi.
            </VERS>
        </CHAPTER>
        <CHAPTER cnumber="6">
            <VERS vnumber="1-2"> “Tu-in, luah dinga na paina gam uhah na zuih dingun, note le na tapate uh le na suanlekhakte un Topa note’ Pasian’ thukhamte le a thupiakte na zuihna uh tawh amah na zahtak theih nadingun, Topa na Pasian un na nuntak tawntung uh na zuih dingun kei a hong hilh sawnsak thute pen hih thupiakna, thukhamte le ngeina kipte ahi hi. Hihte pen na khan uh a sau theih nading ahi hi. </VERS>
            <VERS vnumber="3"> Tua ahih ciangin Israel-te aw, note nuamsa-in, Topa, na pate uh Pasian in note tungah hong ciamsa bangin bawngnawi le khuaizu a luanna gamah tampi pha-in na khan theih nadingun hih thute za unla, na zuih ding uh ngaihsun un.
            </VERS>
            <VERS vnumber="4"> “Israel-te aw, za un: Topa i Pasian, Topa khat bek ahi hi. </VERS>
            <VERS vnumber="5"> Topa note’ Pasian, na lungsim khempeuh uh, na nuntakna khempeuh uh le na thahatna khempeuh uh tawh na it ding uh hi. </VERS>
            <VERS vnumber="6"> Tuni-a no kong piak hih thute na lungsim uhah om ding hi. </VERS>
            <VERS vnumber="7"> Na tate uh tungah limtakin na hilh ding uh a, na inn sung uhah na tut uh ciang, lampi-ah na pai uh ciang, na lup ciang uh le na thawh ciangun tua thute na gengen ding uh hi. </VERS>
            <VERS vnumber="8"> Na khut tung uhah lim dingin tuate na hen ding uh a, na mitte uh kikalah tuate pen talsuante bang hi ding hi. </VERS>
            <VERS vnumber="9"> Na inn kongkhak khuam tung uh le na kongpi uh tungah tuate na gelh ding uh hi.
            </VERS>
            <VERS vnumber="10"> “Topa na Pasian un note piak dingin na pate uh Abraham, Isaac le Jakob tungah a ciam, note’ phuh loh a lian a hoih khuapite, </VERS>
            <VERS vnumber="11"> note’ khol loh na hoih khempeuh tawh a kidim innte, note’ bawl loh tuibeem, note’ suan loh leengguite le oliv kungte a omna leitangah hong paipihin, note in ne-in na kham uh ciangin, </VERS>
            <VERS vnumber="12"> salsuahna Egypt leitang panin hong pai khiatpih Topa na mangngilh khak loh nading uh kidawm un. </VERS>
            <VERS vnumber="13"> Topa na Pasian uh na zahtak ding uh hi. Ama na bek na sem ding uh a, ama min tawh na kiciam ding uh hi. </VERS>
            <VERS vnumber="14"> Note’ kiima om mite’ pasian-te ahi pasian dangte’ nung na zui kei ding uh hi; </VERS>
            <VERS vnumber="15"> bang hang hiam cih leh note’ lakah a om Topa na Pasian uh a aam Pasian ahi hi. Tua bang hikeileh note’ tungah Topa na Pasian uh hong hehin, lei maitang panin note hong susia ding hi.
            </VERS>
            <VERS vnumber="16"> “Massah munah amah na ze-et uh bangin Topa na Pasian uh na ze-et nawn kei ding uh hi. </VERS>
            <VERS vnumber="17"> Amah in note hong thupiaksa ahi Topa na Pasian un hong thupiakte khempeuh na zui ding uh hi. </VERS>
            <VERS vnumber="18-19"> Topa’ hong ciamsa bangin note’ mai panin na langte khempeuh uh nawhkhiatna tawh na pu na pate uh tungah piak dingin Topa in a ciamsa leitang hoih note in na luah theih nading uh le note na nopsak theih nadingun Topa’ muhna-ah a man le a hoih nate na sem ding uh hi.
            </VERS>
            <VERS vnumber="20"> “Hong tung ding hunah na tapate un, ‘Topa i Pasian in note hong piak hih thute, bang a cihnopna ahi hiam?’ ci-in hong dot uh ciangin </VERS>
            <VERS vnumber="21"> na tapate uh kiangah, ‘Eite pen Egypt gam sungah Faro’ silate ihi a, Topa in Egypt panin a vangliatna tawh hong pai khiatpih hi. </VERS>
            <VERS vnumber="22"> Topa in eite’ muhna-ah a lian a nasia lim le na lamdangte Egypt mite le Faro le a uliante khempeuh tungah lak hi. </VERS>
            <VERS vnumber="23"> Amah in i pu i pate tungah piak dinga a ciam leitangah hong paipihin, eite hong piak theih nadingin tua lai panin eite hong pai khiatpih hi. </VERS>
            <VERS vnumber="24"> Tuhun a bangin i nuntak theih nadingin amah in eite’ hoih tawntung ding a deihna-in, Topa i Pasian zahtakin hih thukhamte khempeuh i zuih ding Topa in thu hong pia hi. </VERS>
            <VERS vnumber="25"> Amah in eite hong thupiak bangin Topa i Pasian’ mai-ah hih thupiakte khempeuh limtakin zui lehang eite adingin thumanna hi ding hi,’ na ci ding uh hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> “Topa na Pasian un luah dinga na tumna uh leitangah hong paipihin, note’ mai-ah Hit mite, Girgash mite, Amor mite, Kanaan mite, Perez mite, Hiv mite le Jebus mite, note sangin lian zaw-in a thahat zaw minam sagihte note’ mai panin siang khiasakin, </VERS>
            <VERS vnumber="2"> Topa na Pasian un note tungah amaute hong pia-in, note in amaute na zawh uh ciangin, note in amaute na susia mang ding uh hi. Amaute tawh thuciamna na bawl kei ding uh a, amaute tungah hehpihna na lak kei ding uh hi. </VERS>
            <VERS vnumber="3"> Amaute tawh kiteeng loin, na tanute uh amau’ tapate pia loin, a tanute uh na tapate uh adingin na la kei ding uh hi. </VERS>
            <VERS vnumber="4"> Bang hang hiam cih leh pasian dangte’ na a sem dingin Topa zuihna panin na tapate uh amaute in hei khia ding uh hi. Tua ciangin no tungah Topa hong hehin note hong susia pak ding hi. </VERS>
            <VERS vnumber="5"> Amaute tungah hih bangin note na gamta ding uh hi: A biakna taute uh phelsakin, a biakna songte uh dengzanin, amau’ Asherah milimte phuksakin, a kiseek a milimte uh mei tawh na hal ding uh hi.
            </VERS>
            <VERS vnumber="6"> “Bang hang hiam cih leh note pen Topa note’ Pasian’ tungah a siangtho mi na hi uh hi. Leitung a om mite khempeuh sung panin ama mi ahi dingin Topa na Pasian un note hong teel zo hi.
            </VERS>
            <VERS vnumber="7"> “Topa in note hong itin hong teelna pen midangte sangin na tamzawkna hang uh hi lo hi. Bang hang hiam cih leh mi khempeuh lakah a tawm pen na hi uh hi. </VERS>
            <VERS vnumber="8"> Topa in salsuahna Egypt kumpipa Faro’ khut sung panin note hong hon khia-in a vangliatna tawh hong pai khiatpihna pen Topa in note hong itin, na pate uh tunga a kiciam thuciam a zuihna hang ahi hi. </VERS>
            <VERS vnumber="9"> Tua ahih ciangin Topa na Pasian uh amah bek ahi Pasian hi a, amah itin a thupiakna a zuite tungah khang tulkhat dongin thuciamna le itna kip lenin a thuman Pasian, </VERS>
            <VERS vnumber="10"> amah a mudah mite, suksiatna tawh a thukpah pa ahihna thei un. Amah a mudah mi tungah zekai loin a maitang mahah thuk ding hi. </VERS>
            <VERS vnumber="11"> Tua ahih ciangin tuni-a no kong piak thute khempeuh limtakin na zuih ding uh ngaihsun un.
            </VERS>
            <VERS vnumber="12"> “Note in hih ngeina kipte za-in, kemin tuate na zuihna hangun, Topa na Pasian un na pu na pate uh tungah a ciam thuciamna le itna kip note tungah hong tungsak ding hi. </VERS>
            <VERS vnumber="13"> Amah in note hong itin, tampi hong phasak ding hi. Amah in note tungah piak dingin na pu na pate uh tungah a ciam gam sungah note’ suanlekhakte le na gam sung panun a piangte, na an uh le na leenggahzu uh le na sathau uh le na ganhingte uh pungsakin, na tuulekeelno honte uh zong thupha pia ding hi. </VERS>
            <VERS vnumber="14"> Midangte khempeuh sangin note thupha hong kilim piak zaw ding hi. Note’ lak hitaleh na ganhingte uh lak hitaleh ah a nu ahi a, a pa ahi zongin a ciing om lo ding hi. </VERS>
            <VERS vnumber="15"> Topa in note’ tung panin natna khempeuh la khia ding hi. Note in na theihsa uh ahi Egypt gam a natna siate note’ tungah khat zong hong tung lo dinga, ahih hangin no hong mudahte khempeuh tungah tuate tungsak ding hi. </VERS>
            <VERS vnumber="16"> Topa na Pasian un note tungah hong piak mi khempeuh na beisak ding uh a, amaute na khasiat kei ding uh hi. Note adingin thangzak hi ding ahih manin amau’ pasian-te zong na bia kei ding uh hi.
            </VERS>
            <VERS vnumber="17"> “Na lungsim uhah, ‘Hih minamte ei sangin tam zaw hi. Amaute bangci suankhiat zawh ding ihi hiam?’ na cih khak uhleh, </VERS>
            <VERS vnumber="18"> amaute na kihta kei ding uh hi. Topa na Pasian un Faro le Egypt mite khempeuh tungah a hih, </VERS>
            <VERS vnumber="19"> na mitte un a muhsa a lian ze-etnate, limte, na lamdangte, a vangliatna le Topa na Pasian un hong pai khiatpihna a thahatna na phawk ding uh hi. Topa na Pasian un na kihtak uh mi khempeuh tungah tua bangin hih ding hi. </VERS>
            <VERS vnumber="20"> Tua tham loin, a omlai mite le no kiang panin a bu mite a siat khit dong matengin Topa na Pasian un amaute’ lakah tunpi khah ding hi. </VERS>
            <VERS vnumber="21"> Note in amaute na kihta kei ding uh hi; bang hang hiam cih leh a lian a kihtakhuai ahi Pasian, Topa na Pasian uh note tawh a om hi. </VERS>
            <VERS vnumber="22"> Topa na Pasian un note’ mai-ah hih minamte tawm tawmin siang khiasak ding hi. Note adingin gamsate hong tam khanlua kha ding ahih manin thakhatthu-in amaute na beisak kei ding uh hi. </VERS>
            <VERS vnumber="23"> Ahih hangin Topa na Pasian un note tungah amaute hong pia dinga, amaute a bei matengin kibuaisak ding hi. </VERS>
            <VERS vnumber="24"> Amah in note’ khut sungah amaute’ kumpite hong pia dinga, note in mun khempeuh panin amaute’ min na maimangsak ding uh hi. Amaute na susia mang khin ding uh a, note’ langkhat ah mi khat beek hong pang zo lo ding hi. </VERS>
            <VERS vnumber="25"> A kiseek amau’ pasian milimte mei tawh na hal ding uh hi. Tua nate-ah na awk khak loh nadingun amaute’ tunga a om kham le ngun deihgawh loin, note adingin na la kei ding uh hi. Bang hang hiam cih leh tua pen Topa na Pasian uh tungah a kihhuai ahi hi. </VERS>
            <VERS vnumber="26"> Note’ inn sungah a kihhuai nate na tumpih kei ding uh a, tua nate tawh kibangin samsiat a thuak mi na kisuaksak kei ding uh hi. Note in tua nate mudah mahmahin na kih ding uh hi. Bang hang hiam cih leh tua nate a kisamsia na ahi hi.</VERS>
        </CHAPTER>
        <CHAPTER cnumber="8">
            <VERS vnumber="1"> “Note nungta-in tampi na phak theih nading uh le na pu na pate uh tungah piak dinga Topa a kiciamsa leitangah va pai-in na neih theih nadingun tuni-a note kiangah kong gen thupiakna khempeuh limtakin na zuih ding uh na ngaihsun ding uh hi. </VERS>
            <VERS vnumber="2"> A thupiakte na zui uh hiam, na zui kei uh hiam cih a theih nadingin note hong niamkhiatin, na lungsim uhah bang om hiam cih a theih nadingin Topa na Pasian un sehnel gamah hih kum sawmli sung note hong paipihna lampi khempeuh na ciamteh ding uh hi. </VERS>
            <VERS vnumber="3"> Mite, an bek tawh nungta loin Topa’ kamsung panin a pusuak thu khempeuh tawh nungta hi, ci-in note hong theihsak nadingin, amah in note hong niamkhiatin hong gilkialsak a, note hitaleh na pu na pate uh hitaleh a theih ngei loh manna tawh hong vak hi. </VERS>
            <VERS vnumber="4"> Hih kum sawmli sung note’ tunga om na puan uh sia loin, na khe uh zong bawk lo hi. </VERS>
            <VERS vnumber="5"> Tua ahih manin mi khat in a tapa a khal bangin Topa na Pasian un note hong khalna thu na lungsim uhah thei un. </VERS>
            <VERS vnumber="6"> Tua ahih ciangin ama lampi zuihna le amah zahtakna tawh Topa note Pasian’ thupiakte na zui ding uh hi. </VERS>
            <VERS vnumber="7"> Bang hang hiam cih leh Topa note’ Pasian in, mual le guamah a luang tuite a omna, ciktui le tuikhuk a omna leitang, </VERS>
            <VERS vnumber="8"> mangbuh le mangbuhham, leenggui le theikung le mang kawlsing a omna leitang, oliv kungte le khuaizu a omna leitang, </VERS>
            <VERS vnumber="9"> bangmah kisam loin, cilbawl loin an na nek nading uh leitang, a suangte sik ahihna leitang, mualte sung panin sumsan na tawh theihna uh leitang ahi gam hoihah note hong paipih hi. </VERS>
            <VERS vnumber="10"> Note in ne-in na gil uh vah dinga, note tungah gam hoih hong piakna hangin Topa na Pasian uh na phat ding uh hi.
            </VERS>
            <VERS vnumber="11"> “Tuni-a no tungah kong gen ahi ama thupiaknate le a ngeina kipte le a thukhamte zuih lohna tawh Topa na Pasian uh mangngilh kha ding na hih manun kidawm un. </VERS>
            <VERS vnumber="12"> Tua hikeileh, an ne-in na kham uh ciang, inn hoihte lamin tuate sungah na ten uh ciang, </VERS>
            <VERS vnumber="13"> na bawnghonte uh le na tuuhonte uh tampi a phak ciang le na khamte uh le na ngunte uh tampi pha-in, na neih khempeuh uh tampi a phak ciangin </VERS>
            <VERS vnumber="14"> na lungsim uh lianin, salsuahna Egypt gam panin note a hong pai khiatpih, </VERS>
            <VERS vnumber="15"> a lian a lauhuai sehnel gamah gul gunei le momai lak le tui om lohna lei keu-ah a hong paipihpa, meisuang tawh a kibang suangpi panin tui a hong piapa, </VERS>
            <VERS vnumber="16"> a tawpna-ah a hoihin na gamtat theih nading uh a deihna-in note hong niamkhiatin a hong ze-et theih nadingin na pu na pate un a theih loh manna tawh sehnel gamah a hong vak Topa na Pasian uh na mangngilh kha ding uh hi. </VERS>
            <VERS vnumber="17"> Na lungsim uhah, ‘Ka vangliatna uh le ka thahatna un hih hauhna hong ngahsak hi,’ ci kha ding na hih manun kingaihsun un. </VERS>
            <VERS vnumber="18"> Tuni-a mah bangin na pu na pate uh tungah a kiciamna a kipsak theih nadingin, na hauh nadingun vangliatna a hong piapa amah ahih manin Topa na Pasian uh na phawk ding uh hi. </VERS>
            <VERS vnumber="19"> Topa na Pasian uh mangngilhin pasian dangte’ nung zui-in tuate’ na semin na biak uhleh, na sia taktak ding uh hi, ci-in tuni-in limtakin kong hilh khol hi. </VERS>
            <VERS vnumber="20"> Topa note’ Pasian’ aw ngai lo ahih manun, Topa in note’ mai-ah a siatsak minamte bangin note na sia ding uh hi.
            </VERS>
        </CHAPTER>
        <CHAPTER cnumber="9">
            <VERS vnumber="1-2"> “Israel-te aw, za un; note sangin tam zaw-in a thahat zaw minamte, lianin van banin kulhpi a kiciangto khuapite, na theihsa uh mi ahi a pum lian a tun sang Anak mite, ‘Anak mite, kua in do zo ding ahi hiam?’ a kicih na zak ngei mite uh a suan khia dingin Jordan a kantan ta ding na hi uh hi. </VERS>
            <VERS vnumber="3"> Tua ahih ciangin, a kaangtum thei mei bangin note’ mai-ah a pai pa pen Topa na Pasian uh ahihna thu tuni-in thei un. Amah in note’ mai-ah amaute susia-in, amaute zo gawp ding hi. Tua ahih ciangin Topa in note tungah hong ciamsa bangin amaute hawl khia-in manlangin na siasak mang ding uh hi.
            </VERS>
            <VERS vnumber="4"> “Topa na Pasian un note mai panin amaute a nawhkhiat khit ciangin, na lungsim uhah, ‘Hih leitang a luah dingin Topa in hong paipihna pen komau’ thumanna hang ahi hi,’ ci kha kei un. Topa in na mai uhah amaute a hawl khiatna pen hih minamte’ gitlohna hang hi zaw hi. </VERS>
            <VERS vnumber="5"> Na thumanna hang uh ahi a, na lungsim manna hang uh tawh ahi zongin amau’ leitang a luah ding na hi kei uh hi. Topa na Pasian un na mai panun amaute a hawl khiatna pen hih minamte’ gitlohna hang le Topa in na pu na pate uh Abraham, Isaac le Jakob tungah a thuciamna kammal a kipsak theih nading ahi hi.
            </VERS>
            <VERS vnumber="6"> “Tua ahih ciangin note’ thumanna hangin Topa na Pasian un na tan dingun hih leitang hoih note tungah hong pia ahih lohna thei un. Bang hang hiam cih leh note pen lungsim khauh mi na hi uh hi.
            </VERS>
            <VERS vnumber="7"> “Topa na Pasian uh sehnel gamah phinin na hehsakna uh phawk unla, mangngilh kei un. Egypt gam panin na pai khiat ni uh a kipan hih lai na tun dongun Topa langpanin na lehdo uh hi. </VERS>
            <VERS vnumber="8"> Horeb mual nangawnah a heh nadingin Topa na phin uh a, note’ tungah Topa heh a, amah in note hong susia dektak hi. </VERS>
            <VERS vnumber="9"> Topa in note tawh a bawl thuciamna suangpeekte a sang dingin mualtungah ka paitoh lai-in, mualtungah sun sawmli le zan sawmli sung ka om a, an ne lo, tui dawn loin ka om hi. </VERS>
            <VERS vnumber="10"> Pasian’ khut tawh a kigelh suangpek nihte kei tungah Topa in hong pia hi. Kikhop ni-in mei sung panin note tungah Topa in hong gensa kammal khempeuh tua suangpeekte tungah om hi. </VERS>
            <VERS vnumber="11"> Sun sawmli le zan sawmli a cin ni-in kiciamna suangpek nihte Topa in kei hong pia hi.
            </VERS>
            <VERS vnumber="12"> “Tua ciangin Topa in kei kiangah, ‘Kithawi inla, hih lai panin paisuk mengmeng in. Bang hang hiam cih leh Egypt panin na pai khiatpih mite a sia-in gamta khin uh hi. Amaute ka thupiakna panin kihei khia pak uh a, amaute adingin a kisung milim khat bawl khin uh hi,’ hong ci hi.
            </VERS>
            <VERS vnumber="13"> “Tua tham loin Topa in kei kiangah, ‘Hih mite ka mu khin a, a lungsim khauh mite ahi hi. </VERS>
            <VERS vnumber="14"> Amaute susia-in mun khempeuh panin amaute’ min ka phiat theih nadingin kei guak hong omsak in. Amaute sangin a vanglian zaw, a tam zaw minamin nang kong bawl ding hi,’ hong ci lai hi.
            </VERS>
            <VERS vnumber="15"> “Tua ahih ciangin kihei-in mual tung panin kong paisuk a, mei in mual kaangin na kuang hi. Kiciamna suangpek nihte ka khut nihte sungah om hi. </VERS>
            <VERS vnumber="16"> Tua ciangin ka khuadak leh, Topa na Pasian tung uhah na khial khin takpi uh a, a kisung bawngno milim amaute adingin na bawl uh hi. Topa in note hong thupiakna panin na kihei khia pak uh hi. </VERS>
            <VERS vnumber="17"> Tua ahih ciangin suangpek nihte la-in ka khut nihte’ sung panin lawnin note’ muhna-ah ka sukham hi. </VERS>
            <VERS vnumber="18"> Tua ciangin a masa-a bangin sun sawmli le zan sawmli sung Topa’ mai-ah kunin ka om a, ama heh nadingin phinin, Topa’ muhna-ah a sia gamtatna tawh note’ khialhnate khempeuh hangin an ne lo, tui dawn loin ka om hi. </VERS>
            <VERS vnumber="19"> Bang hang hiam cih leh note’ tungah Topa’ hehna le a lungkim het lohna, note susia dingin a kithawina hangin ka lau hi. Ahih hangin tua hunin zong Topa in kei’ thu hong ngai hi. </VERS>
            <VERS vnumber="20"> Aaron’ tungah Topa heh mahmah a, amah susia dingin kithawi a, tua hun mahin Aaron ading zong thu ka ngen hi. </VERS>
            <VERS vnumber="21"> Tua ciangin note’ khialhna, na bawlsa uh bawngno, mei tawh halin sukhamin, leivui bangin a neel dongin ka gawizan hi. Tua ciangin mual tung panin a hong luangsuk lui sungah a vuite ka lawn hi.
            </VERS>
            <VERS vnumber="22"> “Taberah, Massah le Kibrothhattaavah munte-ah zong Topa phinin na hehsak uh hi. </VERS>
            <VERS vnumber="23"> Topa in Kadeshbarnea panin note hong sawlin, ‘Paito unla note kong piak leitang luah un,’ hong cih lai-in Topa na Pasian uh hong thupiakna nialin, amah um loin, ama aw na ngai kei uh hi. </VERS>
            <VERS vnumber="24"> Note kong theih ni a kipan Topa na nial uh hi.
            </VERS>
            <VERS vnumber="25"> “Tua ahih ciangin Topa in note ka susia ding ci ahih manin hih sun sawmli le zan sawmli sung Topa’ mai-ah kunin ka om hi. </VERS>
            <VERS vnumber="26"> Topa’ tungah thu ka ngen a, ‘Topa Pasian aw, nangmah in na liatna tawh na hotkhiatsa, na vangliatna tawh Egypt panin na pai khiatpih na mite le na luahte susia kei in. </VERS>
            <VERS vnumber="27"> Na nasem Abraham, Isaac le Jakob phawk inla, hih mihingte’ lungsim khauhna hitaleh a gitlohna uh hitaleh a khialhna uh hitaleh thusim kei in. </VERS>
            <VERS vnumber="28"> Tua bang hikeileh kote nong pai khiatpihna gam mite in, “Topa in amaute tungah a ciamsa leitangah amaute paipih zo loin, amah in amaute mudah ahih manin, sehnel gamah amaute a that dingin pai khiatpih hi,” ci kha ding uh hi. </VERS>
            <VERS vnumber="29"> Bang hang hiam cih leh amaute pen na vangliatna le na thahatna tawh na pai khiatpih na mihingte le na luahte ahi hi,’ ka ci hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> “Tua hun laitakin Topa in kei kiangah, ‘A masa-a bangin suangpek nih seekin, mual tung ka kiangah hong pai inla, sing singkuang khat bawl in. </VERS>
            <VERS vnumber="2"> A masa-a suangpek na sukkhapte’ tunga thute tua suangpeekte tungah ka gelh dinga, singkuang sungah tuate na koih ding hi,’ hong ci hi.
            </VERS>
            <VERS vnumber="3"> “Tua ahih ciangin singkha sing tawh singkuang khat bawlin, a masa-a bangin suangpek nih ka seek a, ka khut sungah a peek nihte tawi-in mualtungah ka paito hi. </VERS>
            <VERS vnumber="4"> Kikhop ni-in mei sung panin mualtungah Topa in note tungah hong gensa thupiak sawmte, a masa-a a kigelh bangin tua suangpeekte tungah amah in gelh a, tua ciangin Topa in kei tungah tua suangpeekte hong pia hi. </VERS>
            <VERS vnumber="5"> Tua ciangin kihei-in mual tung panin ka paisuk a, ka bawlsa singkuang sungah tua suangpeekte ka koih hi. Topa in kei hong thupiak bangin suangpeekte tua sungah a om hi.
            </VERS>
            <VERS vnumber="6"> (Beeroth Benejaakan panin Moserah-ah Israel mite zin uh hi. Tua lai-ah Aaron si a, tua lai munah kivui hi. Ama tangin a tapa Eleazar in siampi na sem hi. </VERS>
            <VERS vnumber="7"> Tua lai panin Gudgodah-ah pai uh a, Gudgodah panin lui tuite a omna gam Jotbathah-ah pai uh hi. </VERS>
            <VERS vnumber="8"> Tua hun laitakin Topa in, tuni dongin ama na a sem ding le ama min tawh thupha a pia dingin Topa’ mai-ah dingin, Topa’ thuciamna singkuang a pua dingin Levi minamte a tuam koih hi. </VERS>
            <VERS vnumber="9"> Tua ahih ciangin a sanggamte uh bangin Levi mite in tanh ahi a, luah ahi zongin nei lo uh a, Topa na Pasian un amau kiangah a gen bangin Topa pen amau’ luah ahi hi.)
            </VERS>
            <VERS vnumber="10"> “A masa-a bangin sun sawmli le zan sawmli sung mualtungah ka om a, Topa in tua hunin zong ka thu hong ngai a, Topa in note hong susia nawn lo hi. </VERS>
            <VERS vnumber="11"> Topa in kei kiangah, ‘Amaute tungah piak dingin a pu a pate uh tungah ka kiciam leitangah pai-in a luah theih nadingun ding inla, na khualzin uh zomin mite mai-ah pai in,’ hong ci hi.
            </VERS>
            <VERS vnumber="12"> “Israel-te aw, tu-in, Topa na Pasian uh zahtak ding, ama lampite tot ding, amah it ding, na lungsim khempeuh uh le na nuntakna khempeuh uh tawh Topa note’ Pasian’ na sep ding, </VERS>
            <VERS vnumber="13"> le nomau’ hoih nadingin tuni-a kong gen thupiaknate le Topa’ thukhamte zuih ding cih sim loh, Topa na Pasian un note’ tung panin bang dang hong kal ahi hiam? </VERS>
            <VERS vnumber="14"> En un, vantung le vantung a sang pente le leitung le a sunga om khempeuh pen Topa note’ Pasian-a’ ahi hi. </VERS>
            <VERS vnumber="15"> Tua hi napi-in Topa in na pu na pate uh a itna lian mahmah ahih manin tuni-a mah bangin midangte khempeuh sangin amau’ suanlekhakte hong teel zaw hi. </VERS>
            <VERS vnumber="16"> Tua ahih ciangin Topa’ thu mang unla, lungkhauh nawn kei un. </VERS>
            <VERS vnumber="17"> Bang hang hiam cih leh Topa na Pasian uh a lian, a vanglian, a kihtakhuai Pasian, angvan nei loin, sumgolh a la lo, pasian-te’ Pasian, topate’ Topa ahi hi. </VERS>
            <VERS vnumber="18"> Amah in pa nei lote le meigong numeite adingin thutang semin, peemtate itin an le puan a pia hi. </VERS>
            <VERS vnumber="19"> Tua ahih ciangin peemtate it un; bang hang hiam cih leh note zong Egypt gamah peemta na hi uh hi. </VERS>
            <VERS vnumber="20"> Topa note’ Pasian na zahtak ding uh a, ama na semin, amah beelin, ama min tawh na kiciam ding uh hi. </VERS>
            <VERS vnumber="21"> Amah pen nomau’ phat ding ahi hi. Na mitte un a muhsa hih a lian a kihtakhuai nate note adingin hong bawlsak pa pen na Pasian uh ahi hi. </VERS>
            <VERS vnumber="22"> Na pu na pate uh mihing sawmsagih bek Egypt-ah paisuk uh a, ahi zongin tu-in Topa na Pasian un vantung aksi zahin note hong tamsak hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> “Tua ahih ciangin Topa na Pasian uh itin ama hong thuhilhna, a thukhamte, a ngeina kipte, a thupiakte na zui tawntung ding uh hi. </VERS>
            <VERS vnumber="2"> Tuni-in ngaihsun un (a thei nai lo, a mu nai lo na tate uh tungah a gen hi lo ka hih ciangin), Topa note’ Pasian’ hong thuhilhna, ama liatna, a vangliatna le a thahatna, </VERS>
            <VERS vnumber="3"> Egypt kumpipa Faro le a leitang tung khempeuh ah a hih Egypt gam sunga ama limte le a sepnate; </VERS>
            <VERS vnumber="4"> Egypt galkapte, a sakolte le a leengte tungah a hihte; note hong delh laitakin San Tuipi tawh amaute tuumsakin, tuni dongin Topa in amaute a suksiatna; </VERS>
            <VERS vnumber="5"> hih mun na tun matengun sehnel gamah amah in note tungah hong hihte; </VERS>
            <VERS vnumber="6"> Reuben’ tapa Eliab, a tapa Dathan le Abiram tungah a hihte; leitang a kam ka-in Israel khempeuh lakah a innkuanpihte, a puanbukte le amau a zuite khempeuh tawh amaute a nawmvalhna ngaihsun un. </VERS>
            <VERS vnumber="7"> Bang hang hiam cih leh Topa’ hihsa a nasepna a liante khempeuh na mitte un mu khin hi.
            </VERS>
            <VERS vnumber="8-9"> “Tua ahih ciangin note thahatin, na luah ding uh leitangah va pai-in na luah theih nading uh le, Topa in na pu na pate uh le a suanlekhakte uh tungah piak dingin a kiciam, bawngnawi le khuaizu tui bangin a luanna gamah sauvei na nuntak theih nadingun tuni-a kong gen thupiakna khempeuh na zui ding uh hi. </VERS>
            <VERS vnumber="10"> Bang hang hiam cih leh luah dinga na lut nading uh leitang pen note’ hong pai khiatna, anteh cinna huan banga khaici vawhin tui na buah nadingun nakpitakin na semin tui na lakna uh Egypt leitang tawh kibang lo hi. </VERS>
            <VERS vnumber="11"> Note va pai-in na luah ding uh leitang pen, vantung panin guahtui a ngah mual le guam a omna leitang, </VERS>
            <VERS vnumber="12"> Topa na Pasian un a kep leitang hi a, kum kipat a kipan kum bei dongin Topa note’ Pasian in tua leitang en tawntung hi.
            </VERS>
            <VERS vnumber="13"> “Topa na Pasian uh itin, na lungsim khempeuh uh le na nuntakna khempeuh uh tawh ama na na sep nadingun tuni-a kong gen ama thupiaknate na zuih uhleh, </VERS>
            <VERS vnumber="14"> na an uh le na leenggahzu uh le na sathau uh na kaihkhop theih nadingun amah in guah masa le guah nunung, a hunin na leitang uh adingin hong zusak ding hi. </VERS>
            <VERS vnumber="15"> Amah in na ganhingte uh adingin na gam sung uhah lopa hong posak dinga, note in zong an ne-in na gil uh vah ding hi. </VERS>
            <VERS vnumber="16"> Midangte’ hong khemna hangin note kihei-in pasian dangte’ na semin tuate na biakkhak loh nadingun kingaihsun un. </VERS>
            <VERS vnumber="17"> Tua hikeileh no tungah Topa hong hehin guah zu lo dinga, leitang in bangmah piangsak loin, Topa in no hong piak leitang hoihah manlangin na siat pak theih nadingun amah in vantungte khakcip kha ding hi.
            </VERS>
            <VERS vnumber="18"> “Tua ahih ciangin hih ka thugente na lungsim uhah ciamtehin na ngaihsun ding uh hi. Na khut tung uhah lim dingin na khih ding uh a, tuate pen na mitte uh kikalah talsuan hi ding hi. </VERS>
            <VERS vnumber="19"> Na tate uh tungah na hilh ding uh a, na inn sung uhah na lut laitak, lampi-ah na pai laitak, na lup ciang uh leh na thawh ciangun tuate genin na nei ding uh hi. </VERS>
            <VERS vnumber="20-21"> Vantungte, leitung’ tungah a om laiteng, amaute tungah piak dingin Topa in na pu na pate uh tungah a kiciam gam sungah note le na tate uh khan a sau theih nadingin na inn kongkhak khuam uh le na kongpite uh tungah tuate na gelh ding uh hi.
            </VERS>
            <VERS vnumber="22"> “Bang hang hiam cih leh Topa na Pasian uh itin, ama lampi khempeuh zui-in, amah beelin, nomau zuih dingin kong gen hih thupiakna khempeuh zuih ding na kingaihsut uhleh, </VERS>
            <VERS vnumber="23"> Topa in na mai uhah a om hih minamte khempeuh hawl khia dinga, note sangin lian zaw-in a thahat zaw minamte na suan khia ding uh hi. </VERS>
            <VERS vnumber="24"> Na khe un a sikna mun khempeuh nomau a’ hi ding hi. Na gamgi uh sehnel gam panin Lebanon ciang dong le Eufratis gun panin nitumna tuipi dong hi ding hi. </VERS>
            <VERS vnumber="25"> Na lang uhah kuamah pang zo lo ding hi. No tungah hong ciam bangin Topa na Pasian un na tot ding uh gam khempeuh tungah note hong kizahtakna le note hong kikihtakna tungsak ding hi.
            </VERS>
            <VERS vnumber="26"> “En un, tuni-in na mai uhah thupha khat le hamsiat khat ka koih hi. </VERS>
            <VERS vnumber="27"> Tuni-a kong gen, Topa na Pasian uh thupiaknate na zuih uhleh thupha hi a, </VERS>
            <VERS vnumber="28"> Topa na Pasian uh thupiaknate mang loin, na theih nai loh uh pasian dangte’ nungzui dingin tuni-a no kong thupiakna panin na kiheikhiat uh le hamsia ahi hi. </VERS>
            <VERS vnumber="29"> Luah dingin na lutna uh leitangah Topa na Pasian un hong paipih ciangin Gerizim Mual tungah thupha taangko-in, Ebal Mual tungah hamsia na taangko ding uh hi. </VERS>
            <VERS vnumber="30"> (Tua mualte, Jordan gal, lampi panin nitumna lam, Moreh tawsaw gei-a Gilgal galkhat, Arabah-ah a teeng Kanaan mite’ gam sungah om hi.) </VERS>
            <VERS vnumber="31"> Bang hang hiam cih leh Topa na Pasian un note hong piak leitang a luah dingin Jordan kantanin a pai ding na hi uh hi. Tua leitang luahin a sungah na ten uh ciangin, </VERS>
            <VERS vnumber="32"> tuni-a note kong piak thukhamte le ngeina kipte khempeuh na zuih ding uh limtakin na ngaihsun ding uh hi.</VERS>
        </CHAPTER>
        <CHAPTER cnumber="12">
            <VERS vnumber="1"> “Hihte pen, leitungah na nuntak laiteng uh Topa, na pu na pate uh Pasian in na neih dingun no hong piaksa gam sungah limtakin na zuih ding uh thukhamte le ngeina kipte ahi hi. </VERS>
            <VERS vnumber="2"> Na suankhiat ding uh minamte in a biakna mun mual sangte tung le mual neute tung le singniim nuai, mun khempeuh na susia taktak ding uh hi. </VERS>
            <VERS vnumber="3"> Amaute’ biakna taute phel khia-in, a biakna songte dengzanin, amaute’ Asherah milimte mei tawh na hal ding uh hi. A kiseek amau’ pasian-te’ limte na phukpai ding uh a, tua mun panin amau’ min na maimangsak ding uh hi.
            </VERS>
            <VERS vnumber="4"> “Ahih hangin Topa na Pasian uh tungah tua bangin na hih kei ding uh hi. </VERS>
            <VERS vnumber="5"> Topa na Pasian un na minam khempeuh uh sung panin ama min koih nadingin teelin, ama omna dinga a bawlna mun na zong ding uh hi. </VERS>
            <VERS vnumber="6"> Tua lai-ah na pai ding uh a, na meihal biaknate uh le na biakpiaknate uh, note in na piak uh sawm-ah-khat le na piak thuahte uh, thuciamna biakpiakna, utthu-a na piakna, na bawnghon tacilte uh le na tuuhon tacilte uh tua lai-ah na paipih ding uh hi. </VERS>
            <VERS vnumber="7"> Topa na Pasian uh mai tua lai munah na ne ding uh a, Topa na Pasian un note thupha hong piakna hangin na hihna khempeuh uhah note le na innkuanpihte na lungdam ding uh hi.
            </VERS>
            <VERS vnumber="8"> “Tua hun ciangin mi khempeuh in ama hoihsak bangin a gamtat ngei ciat bangin na gamta nawn kei ding uh hi. </VERS>
            <VERS vnumber="9"> Bang hang hiam cih leh Topa na Pasian un note hong piak tawlngakna le luahna-ah na tung nai kei uh hi. </VERS>
            <VERS vnumber="10"> Ahih hangin Jordan galkhat ah pai-in, Topa na Pasian un luah dingin note hong piak leitangah teengin, nuamtakin na nuntak theih nadingun na kiim uha na langte khempeuh uh kiang panin tawlngakna hong piak ciangin, </VERS>
            <VERS vnumber="11"> Topa na Pasian un ama min om nading munin a teelna munah note kong sawl khempeuh na paipih ding uh hi. Na meihal biaknate uh le na biakpiaknate uh, note in na piak uh sawm-ah-khat le na piak thuahte uh le Topa’ tungah na ciam uh na thuciam piaknate uh na paipih ding uh hi. </VERS>
            <VERS vnumber="12"> Topa na Pasian uh mai-ah note le na tapate uh le na tanute uh, na nasem numeite uh le na nasem pasalte uh le note’ neih bangin tanh ahi a, luah ahi zongin a nei lo na khua sung uha om Levi mite tawh lungdam khawm un. </VERS>
            <VERS vnumber="13"> Na tuahna mun peuh uhah na meihal biaknate uh na piak loh nadingun kingaihsun un. </VERS>
            <VERS vnumber="14"> Na minamte uh sung panin Topa in a teelna mun khatah na meihal biaknate uh pia-in, note kong thupiakte khempeuh tua lai munah na hih ding uh hi.
            </VERS>
            <VERS vnumber="15"> “Ahi zongin, Topa na Pasian un note tungah hong piak thupha tawh kizui-in na khuapite uh khat peuhpeuh sungah sa na deih zahzah uh go-in na ne thei ding uh hi. Sanang le sakhitalte a kinek mah bangin mi a nin le a siang kideidan loin na ne thei ding uh hi. </VERS>
            <VERS vnumber="16"> A si na ne kei bek ding uh hi; tui bangin leitungah a si na bua ding uh hi. </VERS>
            <VERS vnumber="17"> Na an uh sawm-ah-khat ahi a, na leenggahzu uh ahi a, na sathau uh ahi zongin, na bawnghon uh le na tuuhonte uh sung pan tacilte ahi zongin, na kiciamna uh ahi na thuciam uh biakpiakna khat peuhpeuh ahi zongin, utthu-a na piakte uh ahi zongin, nomau’ piak thuahte ahi zongin na khuapite uh sungah na ne thei kei ding uh hi. </VERS>
            <VERS vnumber="18"> Topa na Pasian un a teelna munah note le na tapate le na tanute, na nasem numeite le na nasem pasalte le na khuapite uh sunga om Levi mite in Topa na Pasian uh mai-ah na ne ding uh hi. Na hihna khempeuh uhah Topa na Pasian uh mai-ah na lungdam ding uh hi. </VERS>
            <VERS vnumber="19"> Na gam sung uhah na ten laiteng uh Levi mite na mangngilh loh nadingun kingaihsun un.
            </VERS>
            <VERS vnumber="20"> “No tungah hong ciamsa bangin Topa na Pasian un na gamgi uh hong sotsak ciangin, sa na duh manun, ‘Sa ka ne ding uh hi,’ na cih uhleh, na duh zahzah uh sa na ne thei ding uh hi. </VERS>
            <VERS vnumber="21"> Topa na Pasian un ama min koih nadingin a teelna mun pen note kiang panin a gamla lua ahihleh, note kong thupiaksa bangin Topa in no hong piaksa na bawnghon uh pan ahi a, na tuuhon uh pan ahi zongin khat peuhpeuh na go thei ding uh a, na duh zahzah uh na khua sung uhah na ne thei ding uh hi. </VERS>
            <VERS vnumber="22"> Sanang ahi a, sakhi tal ahi zongin a kinek mah bangin na ne thei ding uh a, mi a nin le a siang kideidan loin a kibangin na ne thei ding uh hi. </VERS>
            <VERS vnumber="23"> A si na nek loh ding uh theitel un. Bang hang hiam cih leh si pen nuntakna hi a, nuntakna pen sa tawh na ne khawm kei ding uh hi. </VERS>
            <VERS vnumber="24"> Si na ne kei ding uh a, tui bangin leitungah na bua khia ding uh hi. </VERS>
            <VERS vnumber="25"> Topa’ muhna-ah a manin na gamtat uh ciangin note le note’ khit cianga na tate uh a nopsak theih nadingin si na ne kei ding uh hi. </VERS>
            <VERS vnumber="26"> Ahih hangin na bat uh a siangtho nate le na thuciamna uh na piaknate uh note in la-in Topa in a teelna munah na paipih ding uh a, </VERS>
            <VERS vnumber="27"> Topa na Pasian uh biakna tau tungah na meihal biakna uh, a sa le a si na pia ding uh hi. Na biakpiakna uh site Topa note’ Pasian’ biakna tau tungah kibua khia dinga, ahih hangin a sa na ne thei ding uh hi. </VERS>
            <VERS vnumber="28"> Topa na Pasian uh muhna-ah a hoih le a manin na gamtat uh ciangin note le note’ khit cianga na tate uh a nopsak theih nadingin note kong thupiak khempeuh na kin ding uh limtakin ngaihsun un.
            </VERS>
            <VERS vnumber="29"> “Topa na Pasian un na mai panun na suankhiat ding uh minamte beimangsakin, amaute suankhia-in amau’ leitangah na ten uh ciangin, </VERS>
            <VERS vnumber="30"> na mai uhah amaute a kisuksiat khit ciangin amaute zui-in na awk khak loh nading uh le, ‘Kei zong amau’ hih bangin ka hih theih nadingin hih minamte in a pasian-te uh bangci biak ahi uh hiam?’ ci-in a pasian-te uh thu na kan loh nadingun kingaihsun un. </VERS>
            <VERS vnumber="31"> Topa na Pasian uh tungah tua bangin na hih kei ding uh hi. Bang hang hiam cih leh Topa in a muhdah a kihhuai nam khempeuh amaute in a pasian-te uh adingin hih uh hi. A pasian-te uh adingin a tapate uh le a tanute nangawn uh mei sungah a hal uh hi.
            </VERS>
            <VERS vnumber="32"> “Note kong thupiak khempeuh na hih ding uh na lim ngaihsut ding uh hi. Na behlap kei ding uh a, zong na khiam kei ding uh hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> “Note lakah kamsang khat ahi a, mangman khat ahi zongin hong khangin, lim ahi a, nalamdang ahi zongin hong lak a, </VERS>
            <VERS vnumber="2"> ama hong gen lim ahi a, nalamdang ahi zongin hong tungin, na theih ngei loh uh, ‘Adang pasian-te’ nung zui-in amaute va bia ni,’ hong cih leh, </VERS>
            <VERS vnumber="3"> tua kamsangpa’ thu ahi a, mangman pa’ thu ahi zongin na ngai kei ding uh hi. Bang hang hiam cih leh Topa note’ Pasian na lungsim khempeuh uh le na nuntakna khempeuh uh tawh na it uh hiam cih a kitheih nadingin Topa na Pasian un no hong ze-etna ahi hi. </VERS>
            <VERS vnumber="4"> Topa na Pasian uh nung zui-in, amah na zahtak ding uh a, a thupiaknate zui-in a thu na ngai ding uh a, amah bia-in amah na beel ding uh hi. </VERS>
            <VERS vnumber="5"> Ahih hangin tua kamsangpa ahi a, mangman pa ahi zongin kithat ding hi. Bang hang hiam cih leh Topa na Pasian un na pai nadingun a hong thupiak na nusiat theih nading uh le Egypt leitang panin hong pai khiatpihin salsuahna panin hong hon khia Topa na Pasian uh langpangin na lehdo nading uh thu hong hilh ahi hi. Tua bangin note’ lak panin siatna na siang khiasak ding uh hi.
            </VERS>
            <VERS vnumber="6-7"> “Na sanggampa ahi a, na tanu ahih kei leh na tapa in ahi a, na ang sunga om na zi ahi a, nangmah banga na ngaihsut na lawm it in ahi zongin nang hong zol simin, leimong khat pan mong khat dong kikalah, nang kiang pan a nai ahi a, a gamla ahi zongin, nang hitaleh na pu na pate hitaleh in a theih ngei loh, na kiima om mite’ pasian-te, ‘Va pai-in pasian dangte va bia ni,’ hong cih leh </VERS>
            <VERS vnumber="8"> ama cih mang loin, a thu ngai loin, amah hehpih loin, amah khahkhong loin, amah na im kei ding hi. </VERS>
            <VERS vnumber="9"> Nangmah in amah na that ding hi. Amah a that dingin nangmah a masa pen na hi dinga, tua khit ciangin midangte khempeuh in hong zui ding uh hi. </VERS>
            <VERS vnumber="10"> Salsuahna ahi Egypt gam panin a hong pai khiatpih Topa na Pasian uh kiang panin note hong pai khiatpih ding ngaihsun ahih manin suang tawh amah na denglum ding uh hi. </VERS>
            <VERS vnumber="11"> Tua ciangin Israel-te khempeuh in za-in lau ding uh a, hih banga gitlohna note lakah bawlkik ngei nawn lo ding uh hi.
            </VERS>
            <VERS vnumber="12"> “Topa na Pasian un tenna dinga hong piak na khuapite uh khat peuhpeuh sungah, </VERS>
            <VERS vnumber="13"> mi ginalo pawlkhat note lakah hong pai-in, ‘Pai-in pasian dangte va bia ni,’ ci-in na theih ngei lohte uh lamah khuapi sunga teeng mite a pai khiatpihna na zak uhleh, </VERS>
            <VERS vnumber="14"> note in a thu na kan ding uh a, zongin limtakin na dong ding uh hi. Note lakah tua banga a kihhuai-in gamtatna thu a om mah ahih takpi leh, </VERS>
            <VERS vnumber="15"> tua khua sunga mite namsau tawh na that ding uh a, khua sunga om mi khempeuh le a ganhingte, namsau tawh na susia mang ding uh hi. </VERS>
            <VERS vnumber="16"> Note in van kinusiate khempeuh khua laizang mun awngah khawmin, Topa na Pasian uh tungah khuapi le van kinusia khempeuh meihal biakna bupin mei tawh na hal ding uh hi. Tua khuapi pen ninkikholna hi tawntung dinga, kilamkik nawn lo ding hi. </VERS>
            <VERS vnumber="17-18"> Tuni-a kong gen ama thupiaknate khempeuh zui-in Topa na Pasian uh mai-ah a manin gamtatna tawh Topa na Pasian uh’ aw na ngaih uhleh, na pu na pate uh tungah a ciamsa bangin, a kihtakhuai ama hehna panin Topa kihei-in note tungah migitna hong lakin, note tungah hehpihna hong nei-in, note tampi tak hong phaksak theih nadingin a ki-apsa na khat beek zong note adingin na kem kei ding uh hi.
            </VERS>
        </CHAPTER>
        <CHAPTER cnumber="14">
            <VERS vnumber="1"> “Note pen Topa na Pasian uh mite na hi uh hi. Misite hangin note ki-atkeh loin, na sam uh zong na mettol kei ding uh hi. </VERS>
            <VERS vnumber="2"> Bang hang hiam cih leh note pen Topa na Pasian uh tungah a siangtho mite na hi uh a, leitunga om mite khempeuh sung panin ama neih dingin Topa in note hong teel ahi hi.
            </VERS>
            <VERS vnumber="3"> “A kihhuai na khat peuhpeuh na ne kei ding uh hi. </VERS>
            <VERS vnumber="4"> Na nek theih ding uh ganhingte: Bawng, tuu, keel, </VERS>
            <VERS vnumber="5"> sakhi tal, sanang, sim sakhi, sathak, saza, zo sakhi le gamtuu ahi hi. </VERS>
            <VERS vnumber="6"> Ganhingte lak panin a khecin a ka, eknel a hai ganhing peuhmah na ne thei ding uh hi. </VERS>
            <VERS vnumber="7"> Ahi zongin eknel a hai a, a khecin a ka ahi zongin na nek theih loh dingte uh: Kalaoh, bilpi le sakikhte in eknel a hai hangin a khecin ka lo ahih manin note adingin a nin ahi hi. </VERS>
            <VERS vnumber="8"> Vok pen a khecin a kat hangin eknel hai lo ahih manin note-a’ dingin a nin ahi hi. Tuate’ sa ne loin, a sisate zong na lawng kei ding uh hi.
            </VERS>
            <VERS vnumber="9"> “Tui sunga om khempeuh lak panin phe le lip a nei peuhmah na ne thei ding uh hi. </VERS>
            <VERS vnumber="10"> Phe le lip a nei lo peuhmah na ne kei ding uh a, tuate pen no-a’ dingin a nin ahi hi.
            </VERS>
            <VERS vnumber="11"> “Vasa a siang khempeuh na ne thei ding uh hi. </VERS>
            <VERS vnumber="12"> Ahih hangin na nek loh dingte uh: Muvanlai, musane, luimu, </VERS>
            <VERS vnumber="13"> mupi, mumeika, amau nam ciat; </VERS>
            <VERS vnumber="14"> va-ak nam khempeuh; </VERS>
            <VERS vnumber="15"> vasa-kalaoh, pengpelep, vatawt, musi nam khempeuh; </VERS>
            <VERS vnumber="16"> keising le simbu, gam vatawt </VERS>
            <VERS vnumber="17"> le tui vatawt, samuat ne musane le tuimu, </VERS>
            <VERS vnumber="18"> gun vapi, gun vazonei nam khempeuh; huihtun le bak ahi hi.
            </VERS>
            <VERS vnumber="19"> “Kha a nei insek ganhing khempeuh no adingin a nin ahi hi; tuate kine lo ding hi. </VERS>
            <VERS vnumber="20"> A leng thei insek ganhing a siangte khempeuh na ne thei ding uh hi.
            </VERS>
            <VERS vnumber="21"> “Ama thu-a a si tawm ganhing peuhmah na ne kei ding uh hi. A nek dingun na khua sung uha om khualmite tungah na pia thei ding uh a, tua ahih kei leh zong gamdang mite tungah na zuak thei ding uh hi. Bang hang hiam cih leh note pen Topa na Pasian uh tungah a siangtho mi na hi uh hi. “Keelno a pi’ nawizu tawh na huan kei ding uh hi.
            </VERS>
            <VERS vnumber="22"> “A kum kumin na lo uhah a piang, na khaici panun a piang khempeuh sawm-ah-khat na pia ding uh hi. </VERS>
            <VERS vnumber="23"> Topa na Pasian uh na zahtak tawntung nading uh na theih nadingun, ama min a ten nadingin a teelna mun Topa note’ Pasian’ mai-ah na an uh, na leenggahzu uh, na sathau uh sawm-ah-khat le na bawnghon uh le na tuuhon tacilte uh na ne ding uh hi. </VERS>
            <VERS vnumber="24"> Topa na Pasian un a min koih nadingin a teelna mun pen, Topa na Pasian un no thupha hong piak ciangin note kiang panin gamla lua a, no adingin lam a sau luat manin sawm-ah-khat na paipih zawh kei uhleh, </VERS>
            <VERS vnumber="25"> tuate sum na suah ding uh a, a sumte tunin, Topa na Pasian un a teelna munah na pai ding uh a, </VERS>
            <VERS vnumber="26"> na deih peuhpeuh uh bawng ahi a, tuu ahi a, leenggahzu ahi a, khamtheihzu ahi zongin, na duh peuhpeuh uh leina-in a sum na zang ding uh hi. Topa na Pasian uh mai tua lai munah na ne ding uh a, note le na innkuanpihte uh na lungdam ding uh hi.
            </VERS>
            <VERS vnumber="27"> “Note bangin amaute in tanh le luah nei lo ahih manin na khua sung uha om Levi mite na mangngilh kei ding uh hi. </VERS>
            <VERS vnumber="28"> “Kum thum simin tua kum-a note’ anpiang sawm-ah-khat khempeuh hong pai khiatpihin na khua sung uhah na khol ding uh hi. </VERS>
            <VERS vnumber="29"> Topa na Pasian un na sepnate khempeuh uhah thupha hong piak theih nadingin, note tawh kibangin amaute in tanh ahi a, luah ahi zongin nei lo uh ahih manin note’ khua sunga om Levi mite, peemtate, pa nei lote le meigong numeite hong pai-in tua ante ne-in a gilvah ding uh hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> “Kum sagih a cin simin leiba maisakna na nei ding uh hi. </VERS>
            <VERS vnumber="2"> Maisak nading zia in: Leitawi a pia mi khempeuh in a veengte tungah leitawi a a piaksate maisak ding hi. Topa’ maisakna thu kigen khin ahih manin a veengpa, a sanggampa’ tung pan kuamah in leiba siik nawn lo ding hi. </VERS>
            <VERS vnumber="3"> Gamdang mite’ tung pan na siik thei ding uh a, ahih hangin na sanggamte uh tung panin no-a’ hong bat peuhmah na maisak ding uh hi.
            </VERS>
            <VERS vnumber="4-5"> “Ahih hangin tuni-a kong gen hih thupiakna khempeuh zui-in Topa note’ Pasian’ aw na ngaih nak-uhleh note’ lakah a zawng om lo ding hi (bang hang hiam cih leh Topa na Pasian un na neih dingun gamhluahin hong piak leitang tungah Topa in note thupha hong pia ding hi). </VERS>
            <VERS vnumber="6"> Bang hang hiam cih leh Topa na Pasian un hong ciamsa bangin note thupha hong pia dinga, minam tampi tungah leitawi na pia ding uh a, ahih hangin note in lei na tawi kei ding uh hi. Minam tampite na uk ding uh a, ahih hangin amaute in note hong uk lo ding uh hi.
            </VERS>
            <VERS vnumber="7"> “Topa na Pasian un note hong piak gam sunga na khuate uh khat peuhpeuh sungah na sanggam khat uh note lakah a zawng a om leh na lungsim uh khauhsak loin, na sanggam zawng pa uh huh loin na om kei ding uh hi. </VERS>
            <VERS vnumber="8"> Ama tungah na cingh gamtat ding uh a, bangbang hitaleh ama kisap zah na leitawi ding uh hi. </VERS>
            <VERS vnumber="9"> Na lungsim uhah ngaihsutna hoih lo omin, ‘Kum sagihna, maisakna kum hong nai hi,’ ci-in na sanggampa galmi et-in amah bangmah na piak loh uh ciangin na langkhat ah Topa’ tungah amah kiko-in, no tungah khialhna a suahkhak ding kingaihsun un. </VERS>
            <VERS vnumber="10"> Citna tawh amah na pia ding uh a, amah na piak uh ciangin lungsim neihna na nei kei ding uh hi. Topa na Pasian un na sepna na hihna khempeuh uhah hih thu hangin note thupha hong pia ding hi. </VERS>
            <VERS vnumber="11"> Bang hang hiam cih leh leitang tungah mizawng bei ngei lo ding hi. Tua ahih ciangin, ‘Gam sungah a om na sanggampa, na a kisam mite le mizawngte tungah na cingh mahmah ding uh hi,’ ci-in thu kong pia hi.
            </VERS>
            <VERS vnumber="12"> “Na sanggampa, Hebru pasal khat ahi a, Hebru numei khat ahi zongin nang tungah hong kizuak leh, amah in nangma na kum guk sung hong sem dinga, a kum sagihna ciangin nang kiang panin a suakta-in na pai khiasak ding hi. </VERS>
            <VERS vnumber="13"> Na kiang panin a suakta-in na pai khiatsak ciangin khuthawm guakin na paisak kei ding hi. </VERS>
            <VERS vnumber="14"> Na tuuhon lak, na ancilna le na leenggah sukna panin citna tawh tampi na pia dinga, Topa na Pasian in nang thupha hong piak zahin amah na pia ding hi. </VERS>
            <VERS vnumber="15"> Egypt gamah sila na hihna uh le Topa na Pasian un note hong suahtaksakna na phawk ding uh hi. Tua ahih manin hih thu tuni-in kong pia hi.
            </VERS>
            <VERS vnumber="16"> “Ahih hangin amah in note nuam hong sa-in, nang le na innkuanpihte hong it ahih manin ‘Nang kiang panin ka pai khia kei ding hi,’ hong cih leh, </VERS>
            <VERS vnumber="17"> phimpi khat la-in, kongkhak dapphahin a bil na vut dinga, na sila hi tawntung ding hi. Na sila numei zong tua bangmahin na hih ding hi. </VERS>
            <VERS vnumber="18"> Na kiang panin a suakta-in amah na paisak ciangin haksa sa kei in; bang hang hiam cih leh a kicial nasem thaman lang tawh amah in nangma na kum guk sung hong sem khinzo hi. Tua ahih ciangin Topa na Pasian un na hihna khempeuh uhah thupha hong pia ding hi.
            </VERS>
            <VERS vnumber="19"> “Na bawnghon uh le na tuuhon uh panin tacil a pa khempeuh Topa note’ Pasian’ tungah na ap ding uh hi. Na bawnghon tacilte uh tawh na na sem kei ding uh a, na tuuhon tacilte uh zong a mul na met kei ding uh hi. </VERS>
            <VERS vnumber="20"> Topa in a teelna munah a kum kumin Topa note’ Pasian’ mai-ah na innkuanpihte uh tawh na ne ding uh hi. </VERS>
            <VERS vnumber="21"> Ahih hangin poina khatpeuh, a khebai a mittaw, ahih kei leh poina lian khat peuhpeuh a neih leh, Topa note’ Pasian’ tungah biakna-in na pia kei ding uh hi. </VERS>
            <VERS vnumber="22"> Na khua sung uhah na ne ding uh hi. Sanang ahi a, sakhi ahi zongin a kinek bangin mi nin le mi siangte in a kibangin ne thei ding uh hi. </VERS>
            <VERS vnumber="23"> A si na ne kei bek ding uh a, tui bangin leilakah a si na bua khia ding uh hi.</VERS>
        </CHAPTER>
        <CHAPTER cnumber="16">
            <VERS vnumber="1"> “Abib kha tang unla, Topa na Pasian uh adingin Paisan Pawi bawl un. Bang hang hiam cih leh Abib kha sungin Topa na Pasian un Egypt gam panin zanin note hong pai khiatpih hi. </VERS>
            <VERS vnumber="2"> Tuuhon pan ahi a, bawnghon pan ahi zongin Topa in ama min om nadingin a teelna munah Paisan Pawi biakpiakna Topa na Pasian uh tungah na pia ding uh hi. </VERS>
            <VERS vnumber="3"> Silngo sawh anlum tawh na ne kei ding uh a, ni sagih sung silngo sawh loh anlum, gimna anlum tawh na ne ding uh hi. Egypt gam panin nawhsa-in na tai khia uh hi. Egypt gam panin na taikhiat uh hun na nuntak sung tawntung uh na phawk theih nading uh ahi hi. </VERS>
            <VERS vnumber="4"> Na gam sung khempeuh uhah ni sagih sung note lakah silngo kimu lo ding hi. A ni masa nitakin biakpiakna-ah na piak uh sa khat peuhpeuh zong a zingsang dong zan tawntung na omsak kei ding uh hi.
            </VERS>
            <VERS vnumber="5"> “Topa na Pasian un note hong piak khua khempeuh ah Paisan Pawi biakpiakna na pia thei kei ding uh hi. </VERS>
            <VERS vnumber="6"> Topa na Pasian un ama min om nadingin a teelna mun bekah ni a tum khit nitak, Egypt panin na pai khiat uh hunin Paisan Pawi biakpiakna na pia ding uh hi. </VERS>
            <VERS vnumber="7"> Topa na Pasian un a teelna munah huanin na ne ding uh a, zingsang ciangin na puanbukte uhah na ciah thei ding uh hi. </VERS>
            <VERS vnumber="8"> Ni guk sung silngo sawh loh anlum na ne ding uh a, a ni sagih ni-in Topa na Pasian uh adingin a thupi kikhopna khat na nei ding uh hi. Tua ni-in na na sem kei ding uh hi.
            </VERS>
            <VERS vnumber="9"> “An na lak masak ni uh a kipanin nipikal sagih na simto ding uh hi. </VERS>
            <VERS vnumber="10"> Tua ciangin Topa na Pasian un note thupha hong piakna tawh kizui-in na piak ding uh ahi note’ khut sung panin utthu-a piakna tawh Topa na Pasian uh tungah nipikal pawi na bawl ding uh hi. </VERS>
            <VERS vnumber="11"> Topa na Pasian uh mai, ama min om nadingin Topa na Pasian un a teelna munah, note a kipan na tanute le na tapate, na nasem numeite le na nasem pasalte, na khua sunga om Levi mite, peemtate, pa nei lote le note lakah a om meigong numeite tawh na lungdam khawm ding uh hi. </VERS>
            <VERS vnumber="12"> Egypt-ah sila na hihna uh na phawk ding uh a, hih thukhamte zuih ding limtakin na ngaihsun ding uh hi.
            </VERS>
            <VERS vnumber="13"> “Na ancilna uh le na leenggah sukna panun an na kaihkhop uh ciangin ni sagih sung buk pawi na bawl ding uh hi. </VERS>
            <VERS vnumber="14"> Tua pawi sungah nang a kipan na tanute le na tapate, na nasem numeite le na nasem pasalte, Levi mite, peemtate, pa nei lote le na khua sunga om meigong numeite tawh na lungdam khawm ding uh hi. </VERS>
            <VERS vnumber="15"> Topa in a teelna munah ni sagih sung Topa na Pasian uh tungah pawi na bawl ding uh hi. Bang hang hiam cih leh note na lungdam khawm theih nadingun na khawhsa uh le na khut uh tawh na sepna khempeuh uhah Topa na Pasian un note thupha hong pia ding hi.
            </VERS>
            <VERS vnumber="16-17"> “Amah in a teelna mun, Topa na Pasian uh mai-ah pasal khempeuh kum khatin thumvei, silngo sawh loh anlum pawi, nipikal pawi le buk pawi-ah kilaak ding uh hi. Amaute khut hawmguakin Topa’ mai-ah kilak lo ding uh hi. Topa na Pasian un note thupha hong piaknasa tawh kizui-in mi khempeuh in ama hih theih bang ciatin pia ding uh hi.
            </VERS>
            <VERS vnumber="18"> “Na minam uh tawh kizui-in Topa na Pasian un note hong piakna khuate-ah thukhente le uliante na koih ding uh a, amaute in a manin mite tungah thu khen ding uh hi. </VERS>
            <VERS vnumber="19"> Thutang na hei khia kei ding uh a, angvan tuam na nei kei ding uh hi. Sumgolh in mipilte’ mit tawsakin thumante’ thu hei khia ahih manin sumgolh na la kei ding uh hi. </VERS>
            <VERS vnumber="20"> Note nungta-in Topa na Pasian un hong piak leitang na luah theih nadingun a thuman bekbekin na gamta ding uh hi.
            </VERS>
            <VERS vnumber="21"> “Note in na bawlsa uh ahi, Topa na Pasian uh biakna tau kiangah Asherah milim dingin khuam khat peuhpeuh na phut kei ding uh hi. </VERS>
            <VERS vnumber="22"> Topa na Pasian un a muhdah biakna songpi na phut kei ding uh hi.
            </VERS>
        </CHAPTER>
        <CHAPTER cnumber="17">
            <VERS vnumber="1"> “Bawng ahi a, tuu ahi zongin, poina a nei, kisapna khat peuhpeuh a om peuhmah Topa note’ Pasian’ tungah biakpiakna-in na pia kei ding uh hi. Bang hang hiam cih leh tua pen Topa note’ Pasian adingin a kihhuai ahi hi.
            </VERS>
            <VERS vnumber="2"> “Topa note’ Pasian in note hong piak khua khat peuhpeuh sungah numei ahi a, pasal ahi zongin, ama thuciamna palsatin, Topa na Pasian uh muhna-ah a sia-in a gamtatna kimu-in, </VERS>
            <VERS vnumber="3"> pasian dangte’ na semin tuate bia ahi zongin, keimah in ka kham ahi ni ahi a, kha ahi a, vantung na khat peuhpeuhte’ na semin bia ahi zongin, </VERS>
            <VERS vnumber="4"> no kiangah hong kigenin tua thu na zak uhleh, note in limtakin na kantel ding uh a, Israel-te sungah tua bang a kihhuai na a kigamtatna thu a om mah ahih takpi leh, </VERS>
            <VERS vnumber="5"> numei ahi a, pasal ahi zongin tua banga a sia-in a gamta mi pen na khua pua uhah na paipih ding uh a, tua numei ahi a, pasal ahi zongin suang tawh na denglum ding uh hi. </VERS>
            <VERS vnumber="6"> Teci nih ahih kei leh thum bang genna tawh a si ding pa kithat dinga, teci khat bek thugenna tawh mi kithat lo ding hi. </VERS>
            <VERS vnumber="7"> A that dingin tecite masa dinga, tua khit ciangin midang khempeuh in hih ding uh hi. Tua bangin note’ sung panin hoih lohna na siangsak ding uh hi.
            </VERS>
            <VERS vnumber="8"> “Mi khatlekhat kithah khakna, khatlekhat thu kituhna, mi khatlekhat kisatna, note adingin a haksalua thu khat peuhpeuh note’ khua sungah khen ding hong om leh, note kithawi-in Topa na Pasian un a teelna mun, </VERS>
            <VERS vnumber="9"> Levi siampite le tua huna thukhente kiangah pai-in thu na dong ding uh a, amaute in note kiangah thukhen nading hong gen ding uh hi. </VERS>
            <VERS vnumber="10"> Tua ciangin Topa in a teelna mun panin note’ tungah hong gen bangun na hih ding uh hi. Amaute in note tungah hong lah bangin limtakin na hih ding uh na ngaihsun ding uh a, </VERS>
            <VERS vnumber="11"> amaute in note tungah hong piak thuhilhna le note tungah hong gen uh thukhensatna tawh kizui-in na hih ding uh hi. Amaute in note tungah hong gen bang teekteekin na hih ding uh hi. </VERS>
            <VERS vnumber="12"> Topa note’ Pasian’ mai-ah nasem dingin a ding siampipa’ thu ahi a, thukhen pa’ thu ahi zongin man lohna tawh a khengvala a gamta mi peuhpeuh kithat ding hi. Tua bangin Israel-te’ sung panin hoih lohna na siangsak ding uh hi. </VERS>
            <VERS vnumber="13"> Tua hileh mi khempeuh in za-in, kihta-in, a khengvalin gamta ngam nawn lo ding uh hi.
            </VERS>
            <VERS vnumber="14"> “Topa na Pasian un note hong piak leitangah tungin, note in tua leitang nei-in a tungah na ten uh ciangin, ‘Eite’ kimkota om minamte khempeuh mah bangin eite’ tungah kumpi khat i koih ding hi,’ na ci nuam kha ding uh hi. </VERS>
            <VERS vnumber="15"> Topa note’ Pasian in a teel mipa note’ tungah kumpi-in na koih thei takpi ding uh hi. Ahi zongin na mipihte bek uh lak panin kumpi-in mi khat na koih ding uh a, na sanggam uh ahi lo gamdang mi khat no’ tungah na koih thei kei ding uh hi. </VERS>
            <VERS vnumber="16"> Amah in ama aituam dingin sakol tampi nei lo ding hi. Topa in no kiangah, ‘Hih lampi tawnin na kilehkik ngei kei ding uh hi,’ hong ci ahih manin, amah in sakolte a lei dingin Egypt gamah mite paisak lo ding hi. </VERS>
            <VERS vnumber="17"> A lungsim hei khia kha ding ahih manin zi la thuah lo dinga, ama adingin ngun le kham zong nakpitakin behlap lo ding hi. </VERS>
            <VERS vnumber="18"> Ama kumpi tokhom tungah a tut ciangin Levi siampite’ kep hih thukhamte ama adingin laibu khat sungah gelh ding hi. </VERS>
            <VERS vnumber="19-20"> Hih thukham sunga thute le hih ngeinate kemin zuihna tawh Topa a Pasian zahtak ding a theih nading, a mipihte tungah ama lungsim a kiliatsak loh nading, thupiaknate them khat zong a pelh loh nading le Israel-te sung ahi ama kumpi gam sungah amah le a tate saupi a om theih nadingin amah in a nuntak sung tawntung tua sunga thute sim ding hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> “Siampi ahi Levi minam khempeuh in Israel-te bangin tanh ahi a, luah ahi zongin nei lo ding uh a, amaute in Topa’ tungah mei tawh kihal biaknate le a kaih ngeite uh ne ding uh hi. </VERS>
            <VERS vnumber="2"> Amaute in a sanggamte uh lakah gamhluah nei lo ding uh a, amah in amaute tungah a ciam mah bangin Topa pen amaute’ luah ahi hi.
            </VERS>
            <VERS vnumber="3"> “Bawng hitaleh tuu hitaleh biakna-in a pia mite’ tung panin siampite’ kaih dingte: Amaute in siampite’ tungah a liang le a paang nihte le a gilpi pia ding uh hi. </VERS>
            <VERS vnumber="4"> Na anpal, na leenggahzu, na sathau le na meet masak uh na tuumul uh na pia ding uh hi. </VERS>
            <VERS vnumber="5"> Bang hang hiam cih leh Levi minamte Topa’ na a sem tawntung dingin na minam khempeuh uh sung panin Topa na Pasian un a teel ahi hi.
            </VERS>
            <VERS vnumber="6"> “Levi mi khat, Israel-te sung na khuapi uh khat peuhpeuh ahi ama tenna panin ama ut hun peuh ciangin Topa’ teelna munah hong pai thei ding hi. </VERS>
            <VERS vnumber="7"> Tua ciangin Topa’ mai-ah nasem dingin a om a lawm Levi midangte khempeuh mah bangin Topa a Pasian’ min tawh na sem thei ding hi. </VERS>
            <VERS vnumber="8"> Amah in a gamhluah a zuakna pan a sum ngahte banah nek ding a kikimin amaute tawh tanh ngahkhawm ding hi.
            </VERS>
            <VERS vnumber="9"> “Topa na Pasian un note hong piak leitangah na tun uh ciangin, tua minamte’ gamtatna a kihhuaite zuih ding na kisin kei ding uh hi. </VERS>
            <VERS vnumber="10"> Note lakah a tanu ahi a, a tapa ahi zongin biakna-in a zang, ai a saan, khong a khai, mailam thu a gen, ai a tawi, </VERS>
            <VERS vnumber="11"> bum a zang, van a kah, sikhate tawh a kiho, sikha thu a dong kuamah na om kei ding uh hi. </VERS>
            <VERS vnumber="12"> Bang hang hiam cih leh hihte a hih mi peuhmah Topa adingin a kihhuai ahi hi. Hih bang a kihhuai gamtatnate hangin note’ mai panin Topa na Pasian un amaute hawl khia hi. </VERS>
            <VERS vnumber="13"> Note pen Topa na Pasian uh mai-ah paubaang loin na om ding uh hi. </VERS>
            <VERS vnumber="14"> Bang hang hiam cih leh note in na suankhiat ding uh hih minamte in khongkhaite le aisante thu ngai uh hi. Ahih hangin note na hih uhleh tua bangin na gamtat ding uh Topa na Pasian un hong phal lo hi.
            </VERS>
            <VERS vnumber="15"> “Topa na Pasian un note lak ahi na sanggamte uh lak panin note adingin kei tawh a kibang kamsang khat hong khangsak ding hi. Note in ama thu na ngai ding uh hi.
            </VERS>
            <VERS vnumber="16"> “Note in, ‘Si kha ding ka hih manun Topa kote’ Pasian’ aw hong zasakkik kei in. Hih a lian mei zong hong musak nawn kei in,’ ci-in na kikhop ni-un Horeb-ah Topa na Pasian uh tung pan na deih bang uh hi ding hi. </VERS>
            <VERS vnumber="17"> Topa in kei kiangah, ‘Amaute’ hong ngetna thuman taktak hi. </VERS>
            <VERS vnumber="18"> Amau sanggamte lak panin nang tawh a kibang kamsang khat amaute adingin ka khangsak ding hi. Ama gen dingte ka hilh dinga, amah ka thupiak khempeuh amaute tungah a gen ding hi. </VERS>
            <VERS vnumber="19"> Amah in keima min tawh a gen ka thute a don lo mi peuhmahte kei mahmah in ka thuk ding hi. </VERS>
            <VERS vnumber="20"> Ahih hangin keimah in thugen dingin thu pia lo napi-in keima min tawh thu a gen ngam kamsangpa hitaleh pasian dangte’ min tawh thu a gen pa hitaleh, tua bang mite si ding hi,’ hong ci hi.
            </VERS>
            <VERS vnumber="21"> “Na lungsim sung uhah, ‘Topa’ gen ahi lo thu bangci theih ding ihi hiam?’ na cih uhleh, </VERS>
            <VERS vnumber="22"> kamsang khat in Topa’ min tawh thu genin, tua thu pen hong tung lo ahi a, a man lo ahi zongin hong hih leh, tua thu pen Topa’ gen loh thu ahi hi. Kamsangpa in ama utthu a gen hi a, amah na kihtak ding uh kul lo hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> “Topa na Pasian un amaute’ leitang note hong piak minamte beisakin, note in amaute suankhia-in, amaute’ khuapite le innte-ah na ten uh ciangin, </VERS>
            <VERS vnumber="2"> Topa na Pasian un note’ neih dingin hong piak gam sungah note adingin khuapi thum na tuamkoih ding uh hi. </VERS>
            <VERS vnumber="3"> Mi a thatkha peuhpeuh a tai theih nadingin Topa na Pasian un na neih dingun a hong piak leitang seh thumin khenin seh khat sungah khuapi khat ciat koihin a lampite na puah ding uh hi. </VERS>
            <VERS vnumber="4-5"> Mi khat sing a phuk dingin a veengpa tawh gamlakah pai-in, sing a phuk dingin a khut tawh a hei vaanin, a heitang a ga panin kikhongin a veengpa kha-in a sih bang danin, mi khat in sawm lohpi, a beisa hunah amah tawh kigal neihna om lopi-in a veengpa a sihsak khak leh, hih khuapite khat peuhpeuhah amah tai-in a nuntakna hu thei ding hi. </VERS>
            <VERS vnumber="6"> Tua bang hikeileh, amah in a beisa hunah a veengpa tawh kigal neihna nei lo ahih manin sih nading thu om lo napi-in, a hehna tawh phula nuampa in mi that khapa delhin lampi a gamlatna hangin amah pha-in a si dingin liamsak kha ding hi. </VERS>
            <VERS vnumber="7"> Tua ahih ciangin, khuapi thum tuamkoih un, ci-in note thu a hong pia ka hi hi.
            </VERS>
            <VERS vnumber="8-9"> “Note in Topa na Pasian uh itin, ama lampi zuih tawntungna tawh tuni-a kong gen hih thupiakna khempeuh limtakin na zuih uh a, amah in na pu na pate uh tungah a kiciam mah bangin Topa na Pasian un na gamgite uh hong keeksakin, na pu na pate uh piak dingin a ciam leitang note tungah hong piak leh, hih khuapi thum banah khuapi thum mah na behlap ding uh hi. </VERS>
            <VERS vnumber="10"> Tua hikeileh Topa na Pasian un luah dingin note hong piak leitang tungah mawhbaang lo mi kithat kha dinga, tua mi thahna hanga mawhna note’ tungah hong tu ding hi.
            </VERS>
            <VERS vnumber="11"> “Ahih hangin mi khat in a veengpa mudahin, amah pangsim a, amah satin liamsakin a sihsak a, tua mipa hih khuapi khat peuhpeuhah a tai leh, </VERS>
            <VERS vnumber="12"> ama khua upate in amah hong puakin hong paipih ding uh a, a sih theih nadingin phulapa tungah ap ding uh hi. </VERS>
            <VERS vnumber="13"> Note na nopsak theih nadingun amah hehpih loin, Israel-te sung panin mi that pa na beisak ding uh hi.
            </VERS>
            <VERS vnumber="14"> “Topa na Pasian un na neih dingun hong piak leitang tungah note’ kep ding na gamhluahna sung uhah khanglui mite in a phuhsa na veengte’ gisuang na khin kei ding uh hi.
            </VERS>
            <VERS vnumber="15"> “Mi khat in a hihkhak mawhna lian ahi a, khialhna khat peuhpeuh a gamtatna-ah ahi zongin tua mipa’ langah teci khat guak kicing lo dinga, teci nih ahih kei leh teci thum bang thugenna tawh mawhsakna kikipsak bek ding hi. </VERS>
            <VERS vnumber="16"> Elna lungsim a nei teci khat in mi khat gamta khial hi, ci-in a mawhsak leh, </VERS>
            <VERS vnumber="17"> thuneite a langnih tuakin, tuahun laitak a siampite le thukhente’ mai, Topa’ mai-ah pai ding uh hi. </VERS>
            <VERS vnumber="18"> Thukhente in limtakin kan ding uh a, teci pa pen zuau teci hi-in, a man lopi-in a sanggampa a mawhsak ahihleh, </VERS>
            <VERS vnumber="19"> a sanggampa tungah amah in hih dinga a sawm bang teekin ama tungah na hih ding uh hi. Tua bangin note sung panin gitlohna na siangsak ding uh hi. </VERS>
            <VERS vnumber="20"> Tua hileh a omlai mite in za-in lau dinga, note lakah tua bang gitlohna bawlkik ngei nawn lo ding uh hi. </VERS>
            <VERS vnumber="21"> Amah na hehpih kei ding uh hi. Nuntakna tang ding nuntakna, mit tang ding mit, ha tang ding ha, khut tang ding khut, khe tang ding khe na hisak ding uh hi.</VERS>
        </CHAPTER>
        <CHAPTER cnumber="20">
            <VERS vnumber="1"> “Na langte uh a do dingin pai-in a sakolte, a leengte le a galkapte uh nomau-a’ sangin a tam zaw-in na muh uh hangin amaute na kihta tuan kei ding uh hi. Bang hang hiam cih leh Egypt gam panin note a hong pai khiatpih Topa na Pasian uh note tawh hong om hi. </VERS>
            <VERS vnumber="2"> Gal nai na tun uh ciangin siampipa a mai-ah hong pai-in mite kiangah thu genin </VERS>
            <VERS vnumber="3"> amaute kiangah, ‘Israel-te aw, za un. Tuni-in na langte uh a do dingin na nai uh hi. Na lungsim uh lausak kei un. Lau kei un, liing kei un, amaute kihta kei un. </VERS>
            <VERS vnumber="4"> Bang hang hiam cih leh note tungah gualzawhna a hong pia ding, na langte uh hong dosak dingin note tawh hong kuan khawm pa pen Topa na Pasian uh ahi hi,’ ci ding hi.
            </VERS>
            <VERS vnumber="5"> “Tua ciangin uliante in mite kiangah thu genin, ‘Inn thak lam khinin a ap nai lo kua om na hi uh hiam? Gal sungah amah si-in midang khat in a inn ap kha ding ahih manin a inn-ah ciahkik hen. </VERS>
            <VERS vnumber="6"> Leenggui lo kho khinin a gah a ne nai lo kua om na hi uh hiam? Gal sungah amah si-in midang khat in a gah ne kha ding ahih manin a inn-ah ciahkik hen. </VERS>
            <VERS vnumber="7"> A zi dingin lawm dong khinin a la nai lo kua om na hi uh hiam? Gal sungah amah si-in midang khat in tua numei la kha ding ahih manin a inn-ah ciahkik hen,’ ci ding uh hi.
            </VERS>
            <VERS vnumber="8"> “Uliante in mite kiangah thu genthuah lai-in, ‘A lau, a lungsim meidawi kua om na hi uh hiam? A lawmte meidawilawh kha ding ahih manin a inn-ah ciahkik hen,’ ci ding uh hi. </VERS>
            <VERS vnumber="9"> Uliante in mite kiangah thugen a man khit uh ciangin mite a makai ding kiseh ding hi.
            </VERS>
            <VERS vnumber="10"> “A do dingin khuapi khatpeuh na nai uh ciangin kilem nading thu gen masa un. </VERS>
            <VERS vnumber="11"> Note hong dawnna pen kilem nading lam hi-in note kongpi hong hon leh, tua sunga om mi khempeuh in note adingin aana tawh na semin, na na uh hong sepsak ding uh hi. </VERS>
            <VERS vnumber="12"> Ahih hangin note tawh kilemna hong bawl loin note hong do leh, note in tua khua na umcih ding uh a, </VERS>
            <VERS vnumber="13"> Topa na Pasian un note’ khut sungah hong piak ciangin pasal khempeuh namsau tawh na that ding uh hi. </VERS>
            <VERS vnumber="14"> Ahih hangin numeite le naupangte, ganhingte, khua sunga na dang khempeuh, a kinusiate khempeuh note adingin na la ding uh a, Topa na Pasian un note hong piak ahi na langte uh vante na tang ding uh hi. </VERS>
            <VERS vnumber="15"> Hih nai-a om minamte’ khuapi ahi lo, note kiang panin a gamla khuapi khempeuh tungah tu-a bangin na hih ding uh hi.
            </VERS>
            <VERS vnumber="16-18"> “Ahih hangin, amau’ pasian-te a biakna uhah a hih uh a kihhuai gamtatnate khempeuh note hong hilh theih loh nading le tua bangin Topa na Pasian uh tungah na khialh theih loh nadingun, Topa na Pasian un luah dingin note’ tungah hong piak hih mite’ khuapi sungah mi khempeuh na hingkhawi kei ding uh a, Topa na Pasian un hong thupiaksa bangin Hit mite le Amor mite, Kanaan mite le Perez mite, Hiv mite le Jebus mite, a vekpi-in amaute na susia mang ding uh hi.
            </VERS>
            <VERS vnumber="19"> “Khuapi khat na lak theih nadingun do-in sauveipi na umcih uh hangin hei zatna tawh a singgah kungte na susia kei ding uh hi. A gahte na ne thei ding uh a, ahih hangin a kungte na phuk kei ding uh hi. Gamlak a om singkungte, note’ suk gawp dingin na gal uh hi zenzen ahi hiam? </VERS>
            <VERS vnumber="20"> Nek dinga kizang lo singkung hi, ci-in na theih teng bek uh note hong do khuapi a tuk mateng umcihna-in na zat dingun na phuk thei ding uh hi.
            </VERS>
        </CHAPTER>
        <CHAPTER cnumber="21">
            <VERS vnumber="1"> “Topa na Pasian un note’ neih dingin a hong piak leitangah mi khat kithatin gamlakah lum a, a that a kitheih kei leh, </VERS>
            <VERS vnumber="2"> na upate uh le na thukhente uh hong pai khia-in, a kithat mipa’ omna kiima khuapite a gamlatna teh ding uh hi. </VERS>
            <VERS vnumber="3"> Tua ciangin a kithat mipa’ omna tawh a kinai pen khuapi upate in a kisin nai lo, kol a kai nai lo bawngla khat la ding uh hi. </VERS>
            <VERS vnumber="4"> Tua khuapi upate in a kikho nai lo, khaici a kivawh nai lo, tuiluang a omna kuam khatah a bawngla paipihsuk ding uh a, tua kuam sungah a bawngla ngawng attan ding uh hi. </VERS>
            <VERS vnumber="5"> Topa na Pasian un Levi mi siampite ama na a sem ding le Topa’ min tawh thupha a pia dingin teel khia ahih manin amaute hong pai ding uh a, kithuneihna le kitotna peuhmah amau’ thu tawh kivengsak ding hi. </VERS>
            <VERS vnumber="6"> A kithat mipa tawh a kinai pen khuapi upate khempeuh in kuam sunga a ngawng a kitan bawngla tungah a khut uh sil ding uh a, </VERS>
            <VERS vnumber="7"> amaute in teci pangin, ‘Kote in hih mipa ka that kei uh a, a kithahlam zong ka thei kei uh hi. </VERS>
            <VERS vnumber="8"> Topa aw, na hotkhiatsa Israel mite’ mawhna hong maisak inla, mawhna nei lo mipa a kithahna hanga mawhna na Israel mihingte hong thuaksak kei in. Mi thahna hanga mawhna pan hong maisak in,’ ci ding uh hi. </VERS>
            <VERS vnumber="9"> Topa’ muhna-ah a manin na gamtat uh ciangin note lak panin mawhna nei lo mi thahna hanga mawhna tua bangin na siangsak ding uh hi.
            </VERS>
            <VERS vnumber="10"> “Na galte uh a do dingin kuan khia-in, Topa na Pasian un note’ khut sungah amaute hong pia a, amaute salin na mat ciangun, </VERS>
            <VERS vnumber="11"> salte lakah numei a melhoih khat mu-in, tua nu deihin na zi dingin na lak nop leh, </VERS>
            <VERS vnumber="12"> na inn-ah tua numei na ciahpih dinga, amah in a lu metin a cinte tan ding hi. </VERS>
            <VERS vnumber="13"> Amah in sal hihna puan suah khia-in, na inn-ah om dinga, a nu le a pa’ hangin kha khat bit sung kap ding hi. Tua khit ciangin amah na luppih thei pan dinga, nang pen ama pasal hi-in, amah pen na zi hi ding hi. </VERS>
            <VERS vnumber="14"> Tua ciangin, amah na deih nawn kei leh, ama utna peuhah na paisak ding hi. Ahih hangin amah daisak khin na hih manin sumin amah zuak loin, sila bangin na bawl kei ding hi.
            </VERS>
            <VERS vnumber="15"> “Mi khat in zi nih nei a, khat itin a khat mudah a, a it le a muhdah a zi tegel in ta nei tuakin, tapa a neih cil pen a muhdah nu tawh a neih ahihleh, </VERS>
            <VERS vnumber="16"> a tapate tungah gamhluah dingin ama neihsa a hawm ciangin, a muhdah nu’ tapa cil sangin deihzawkna hangin a it nu’ tapa pen a ta cil-in bawl thei lo ding hi. </VERS>
            <VERS vnumber="17"> Ama neihsa khempeuh tanh nih piakna tawh a muhdah nu’ tapa a tacil mahin sang ding hi. Bang hang hiam cih leh tua pa pen ama sung panin a piang masa pen ahih manin tacil hihna za pen ama a’ ahi hi.
            </VERS>
            <VERS vnumber="18"> “Mi khat in a lungkhauh, a langpang thei, a nu’ thu ahi a, a pa’ thu ahi zongin a mang lo, a tai hangun amau’ thu a ngai lo tapa khat a neih leh, </VERS>
            <VERS vnumber="19"> a nu le a pa in tua mipa manin ama khuapi upate kiang, a tenna mun kongpi-ah paipihin, </VERS>
            <VERS vnumber="20"> amaute in a khuapi upate kiangah, ‘Hih ka tapa uh lungkhauhin hong langpang thei a, amah in ka thu uh hong mang lo a, an hai, zu hai bek ahi hi,’ ci ding uh hi. </VERS>
            <VERS vnumber="21"> Tua ciangin khuapi pasal khempeuh in suang tawh amah denglum ding uh hi. Tua bangin note’ sung panin siatna na siangsak ding uh hi. Tua hileh Israel-te khempeuh in za-in lau ding uh hi.
            </VERS>
            <VERS vnumber="22"> “Mi khat in sihna thuak theih nading mawhna bawlin amah kithat a, sing tungah na khai uhleh, </VERS>
            <VERS vnumber="23"> zan tawntung sing tungah ama luang na omsak kei ding uh a, a ni mahin na phum ding uh hi. Bang hang hiam cih leh khuam tungah a kikhai siluang hawm pen Pasian in muhthadah sa hi. Topa na Pasian un luah dingin note hong piak na leitang uh na ninsak kei ding uh hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> “Na mipihte’ bawngtal ahi a, a tuu ahi zongin a gammang na muh uhleh huh loin na om kei ding uh hi. A nei pa kiangah na ciahpihkik ding uh hi. </VERS>
            <VERS vnumber="2"> Amah na veeng nai uh hi lo a, a nei na theih kei uhleh, na inn uhah a gan ciahpihin a nei pa in hong zon mateng na kem ding uh a, hong zon ciangin na piakik ding uh hi. </VERS>
            <VERS vnumber="3"> Tua bangin a la, a puan, a mangsa na muh, na mipihte’ na a mang khat peuhpeuh na hih ding uh a, huh loin na om kei ding uh hi.
            </VERS>
            <VERS vnumber="4"> “Na mipihte’ la ahi a, a bawngtal ahi zongin lam gei-ah a kia na muh uhleh, tuate huh loin na om kei ding uh a, tuate phottohsakkikna tawh na huh ding uh hi.
            </VERS>
            <VERS vnumber="5"> “Numei in pasal puan khat peuhpeuh silh lo dinga, pasal in zong numei puan silh lo ding hi. Bang hang hiam cih leh hih bangin a gamta peuhmah Topa na Pasian uh tungah a kihhuai ahi hi.
            </VERS>
            <VERS vnumber="6"> “Vasabu khat, sing tung ahi a, leilakah ahi zongin, a no ahi a, a tui ahi zongin omin, a pi in a no a ompih ahi a, a op ahi zongin na muh khak zenzen uhleh, a pi pen a no tawh na la khawm kei ding uh hi. </VERS>
            <VERS vnumber="7"> A pi na khah ding uh a, a no na la thei ding uh hi. Hih bang gamtatna pen na nopsak nading uh, sauveipi na nuntak theih nading uh ahi hi.
            </VERS>
            <VERS vnumber="8"> “Na inn tung panun mi khat kia-in mi sihna hanga mawhna na inn sung uhah na tunsak khak loh nadingun inn thak na lam uh ciangin na innkhumzang uhah tangban na khung ding uh hi.
            </VERS>
            <VERS vnumber="9"> “Na leenggui lo uhah khaici nam nih na vawh kei ding uh hi. Vawh le-uh cin na vawh uh an le na leenggui lo uhah a piang khempeuh a nin suak ding hi.
            </VERS>
            <VERS vnumber="10"> “Bawngtal khat le la khat tawh lo na khokhawm kei ding uh hi.
            </VERS>
            <VERS vnumber="11"> “Samul le khau a kigankhawm puan na silh kei ding uh hi.
            </VERS>
            <VERS vnumber="12"> “Na puanza uh kiu lite tungah puanmongteep na bawl ding uh hi.
            </VERS>
            <VERS vnumber="13"> “Mi khat in zi la-in, amah a luppih khit ciangin amah mudahin, </VERS>
            <VERS vnumber="14"> a zumhuai gamtatna tawh tua nu mawhsakin, ‘Keimah in hih numei ka la a, amah tawh ka lupkhop ciangin ama sungah nungakna lim ka mu kei hi,’ cihna tawh tua nu tungah minsia a tut leh, </VERS>
            <VERS vnumber="15"> tua numei’ nu le a pa in a tanu uh’ nungakna lim a kilatna puan la khia-in upate kiang kongpi-ah paipih ding uh hi. </VERS>
            <VERS vnumber="16"> Numei’ pa in upate kiangah, ‘Hih mipa tungah a zi dingin ka tanu ka pia a, amah in deih nawn lo a, </VERS>
            <VERS vnumber="17"> “Na tanu’ sungah nungakna lim ka mu kei hi,” cihna tawh a zumhuai-in amah mawhsak hi. Ahi zongin hihte pen ka tanu’ nungakna a kilatna limte ahi hi,’ ci-in a puan lak ding hi. Amaute in khua upate mai-ah a puan phah ding uh hi. </VERS>
            <VERS vnumber="18"> Tua ciangin tua khua upate in tua mipa la-in sat ding uh hi. </VERS>
            <VERS vnumber="19"> Amaute in ngun shekel zakhat liausak ding uh a, a numei’ pa’ tungah tuate pia ding uh hi. Bang hang hiam cih leh amah in Israel nungak tungah minsia tun hi. Tua ciangin a numei pen ama zi mah hi dinga, a nuntak laiteng tua nu ma thei lo ding hi.
            </VERS>
            <VERS vnumber="20"> “Ahih hangin a mawhsakna thumanin, numei sungah nungakna lim a kimuh kei takpi leh, </VERS>
            <VERS vnumber="21"> amaute in a pa’ inn kongah a numei paipih ding uh a, ama khuapi pasalte in suang tawh amah denglum ding uh hi. Bang hang hiam cih leh amah in a pa’ inn sungah paktat gamtatna tawh Israel sungah haina tun hi. Tua bangin note’ lak panin siatna na siangsak ding uh hi.
            </VERS>
            <VERS vnumber="22"> “Mi khat, midang khat’ zi tawh a lumkhawm a kimuh leh, numei tawh a lum pa le a numei, a nih tuakun kithat ding hi. Tua bangin Israel sung panin siatna na siangsak ding uh hi.
            </VERS>
            <VERS vnumber="23"> “A kidongsa nungak khat om a, mi khat in khuapi sungah tua nu tuakin amah tawh a lupkhop leh, </VERS>
            <VERS vnumber="24"> tua khuapi kongpi-ah amau tegel na paipih ding uh a, a numei khuapi sungah a om hinapi-in mi’ huhna ngen dingin a kiko lohna hang le, tua pasal in a veengpa’ zi a va suksakna hangin, suang tawh a nihun na denglum ding uh hi. Tua bangin note’ lak panin siatna na siangsak ding uh hi.
            </VERS>
            <VERS vnumber="25"> “Ahih hangin mi khat in a kidongsa nungak khat gamlakah tuakin, mipa in tua nu buanin a luppih leh, tua numei tawh a lum mipa bek kithat ding hi. </VERS>
            <VERS vnumber="26"> A numei’ tungah bangmah na hih kei ding uh hi. Numei’ tungah sih nading mawhna om lo hi. Bang hang hiam cih leh hih thu pen mi khat in a veengpa do-in a thah tawh kibang hi. </VERS>
            <VERS vnumber="27"> Hih mipa in gamlakah numei hih ahih manin, a kidongsa numei in huhna ngen dingin a kiko hangin amah a hon ding kuamah om lo hi.
            </VERS>
            <VERS vnumber="28"> “Mi khat in a kidong nai lo nungak khat tuakin, tua numei buanin luppih a, amau tegel a kimuh leh, </VERS>
            <VERS vnumber="29"> numei tawh a lum pa in nungak’ pa tungah ngun shekel sawmnga pia dinga, tua numei ama zi hi ding hi. Bang hang hiam cih leh amah in a numei va su khin hi. A nuntak laiteng tua numei ma thei lo ding hi.
            </VERS>
            <VERS vnumber="30"> “Mi khat in a pa’ zi dangte teenpih lo dinga, a pa-a’ ahi numei tawh mawh lo ding hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> “A ciltang a kitam ahih kei leh, a pasal na a cing lo mipa Topa ading kikhopna sungah lut lo ding hi.
            </VERS>
            <VERS vnumber="2"> “Zawlta peuhmah, Topa ading kikhopna sungah lut lo ding hi. A suan a khak khang sawmna dong nangawnin Topa ading kikhopna sungah tua bang mi kuamah lut thei lo ding hi.
            </VERS>
            <VERS vnumber="3"> “Ammon mite ahi a, Moab mite ahi zongin Topa ading kikhopna sungah lut thei lo ding uh hi. A khang sawmna dong nangawnun Topa ading kikhopna sungah lut thei ngei peuhmah lo ding uh hi. </VERS>
            <VERS vnumber="4"> Bang hang hiam cih leh Egypt panin na pai khiat lai-un lampi-ah anletui tawh amaute in note hong dawn lo uh a, note hong samsia dingin Mesopotamia gam Pethor khua panin Beor’ tapa Balaam cial uh hi. </VERS>
            <VERS vnumber="5"> Ahih hangin Topa na Pasian un Balaam’ thu ngai lo hi. Topa na Pasian un note hong it ahih manin, Topa na Pasian un samsiatna pen note adingin thupha-in hong heisak zaw hi.  </VERS>
            <VERS vnumber="6"> Amaute’ nopsak nading ahi a, a daupai nading uh ahi zongin na khantawnun na hanciam kei ding uh hi.
            </VERS>
            <VERS vnumber="7"> “Edom mite khatpeuh na mudah kei ding uh hi. Bang hang hiam cih leh amaute na sanggam uh ahi hi. Egypt mi khatpeuh na mudah kei ding uh hi. Bang hang hiam cih leh amau’ gamah peemta na hi ngei uh hi. </VERS>
            <VERS vnumber="8"> Amaute’ sung pan a piang a khang thumna mite a kipan Topa ading kikhopna sungah lut thei ding uh hi.
            </VERS>
            <VERS vnumber="9"> “Na galte uh a do dingin kuanin giahphual ah na om uh ciangin, siatna nam khempeuh panin nomau na kikem ding uh hi. </VERS>
            <VERS vnumber="10"> Note lakah, zan sungin ama tungah thupiang hangin a siang lo mi a om leh giahphual pualamah amah pai khia dinga, giahphual sungah hong pai lo ding hi. </VERS>
            <VERS vnumber="11"> Ahih hangin nitak ciangin a mahmah tui sungah kisil dinga, ni a tum ciangin giahphual sungah hong pai thei ding hi.
            </VERS>
            <VERS vnumber="12"> “Giahphual pua-ah awnghawh nading mun khat na nei ding uh hi. </VERS>
            <VERS vnumber="13"> Na galhiamte uh banah tulzum khat na nei ding uh a, awng na hawh khit uh ciangin tua tawh lei to-in, na ek uh na vuk ding uh hi. </VERS>
            <VERS vnumber="14"> Bang hang hiam cih leh note hong hon ding le note’ mai-a na galte uh a hong pia dingin Topa na Pasian uh na giahphual laizang uhah hong pai hi. Tua ahih ciangin note lakah a kilawm lo nate a muh loh nading le note kiang panin amah a pai khiat loh nadingin na giahphual uh siangtho ding hi.
            </VERS>
            <VERS vnumber="15"> “A topa’ kiang panin no kiangah a hong tai sila, a topa kiang mahah na apkik kei ding uh hi. </VERS>
            <VERS vnumber="16"> Na khuapite uh lak panin ama teelna mun, ama lungkim penna, note lakah note tawh amah hong teeng dinga, amah na nengniam kei ding uh hi.
            </VERS>
            <VERS vnumber="17"> “Israel ta numeite biakinn sunga a paktat pawlin om lo ding uh a, Israel tapate zong a paktat pawlin om lo ding uh hi. </VERS>
            <VERS vnumber="18"> A paktat nu a kiguaihna sum ahi a, a paktat pa a kiguaihna sum ahi zongin thuciamna khat peuhpeuh piakna-in Topa note’ Pasian’ inn sungah na paipih kei ding uh hi. Bang hang hiam cih leh hih tegel pen Topa note’ Pasian’ tungah a kihhuai ahi hi.
            </VERS>
            <VERS vnumber="19"> “Na sanggampa tungah sumgum hitaleh, ankhing hitaleh, a meet ngaihsutna-in na khat peuhpeuh leitawi na pia kei ding uh hi. </VERS>
            <VERS vnumber="20"> Gamdang mi tungah a meetin leitawi na pia thei ding uh a, ahih hangin na sanggampa tungah a meetin leitawi na pia kei ding uh hi. Hihte pen a luah dingin na tumna uh gam sungah Topa na Pasian un na sepna khempeuh uhah thupha hong piak theih nading ahi hi.
            </VERS>
            <VERS vnumber="21"> “Topa note’ Pasian’ tungah thuciamna na bawl ciangun na ciamna uh tungsak loin na ommawk kei ding uh hi. Bang hang hiam cih leh Topa na Pasian un hong kal teekteek dinga, note tungah khialhna hong hi ding hi. </VERS>
            <VERS vnumber="22"> Ahih hangin thuciamna bawl ding pan na kikep uhleh note’ sungah khialhna om lo ding hi. </VERS>
            <VERS vnumber="23"> Na kam uh tawh na ciamsa uh thu pen Topa note’ Pasian’ tungah nomau utthu-a na ciam uh ahih manin na kam uh panin a ging khia peuhmah na tunsak ding uh na ngaihsun ding uh hi.
            </VERS>
            <VERS vnumber="24"> “Na veengpa’ leenggui lo ah na pai uh ciangin na ut zahzah uh na kham dong uh leenggah na ne thei ding uh a, ahih hangin na van sung uhah na guang kei ding uh hi. </VERS>
            <VERS vnumber="25"> Na veengpa’ ankungte lakah na pai uh ciangin na khut uh tawh a vuite na zut thei ding uh a, ahih hangin phiaukawi tawh na veengpa’ ankungte na at kei ding uh hi.</VERS>
        </CHAPTER>
        <CHAPTER cnumber="24">
            <VERS vnumber="1"> “Mi khat in zi la-in a teenpih ciangin, tua nu tungah kilawm lohna a om manin numei in a pasal’ mitah maipha mu lo a, amah in makna lai gelhin ama tungah pia-in ama inn panin sawl khia a, a pasal’ inn panin amah kihem khia-in, </VERS>
            <VERS vnumber="2"> amah pai-in midang khat’ zi va suak a, </VERS>
            <VERS vnumber="3"> a pasal nunung in amah deih lo leuleu a, makna lai gelhin a numei’ khut sungah koih a, a inn panin tua nu sawl khia-in, tua ahih kei leh zi dinga a la a pasal nunung a sih leh, </VERS>
            <VERS vnumber="4"> tua numei a hawl khia a pasal masa in, tua nu a kinitsak khit ciangin a zi dingin lakik thei nawn lo ding hi. Bang hang hiam cih leh tua pen Topa’ mai-ah kihhuaina hi a, Topa note’ Pasian un luah dingin hong piak leitang tungah mawhna na tunpih kei ding uh hi.
            </VERS>
            <VERS vnumber="5"> “Mi khat in zi a neih tungin galkapte tawh kuan khia lo dinga, nasep khat peuhpeuh zong kisawl lo ding hi. A laksa a zi tawh a lungdam khawm dingin inn-ah kum khat sung mang ding hi.
            </VERS>
            <VERS vnumber="6"> “Kuamah in an gawina ahi a, an gawina suangpek a tungnung ahi zongin khapna-in la lo ding hi. Bang hang hiam cih leh khapna-in nuntakna a la suak ding hi.
            </VERS>
            <VERS vnumber="7"> “Mi khat in Israel mi a sanggamte khat gu-in, amah in sila bangin a bawl ahi a, a zuak ahi zongin a kimuh leh, tua guta pa kithat ding hi. Tua bangin note’ lak panin siatna na siangsak ding uh hi.
            </VERS>
            <VERS vnumber="8"> “Phaknatna hong tun ciangin Levi siampite in hong gen bangin na gamtat ding uh ngaihsun un. Amaute ka thupiakna bangin na gamtat nadingun na kingaihsun ding uh hi. </VERS>
            <VERS vnumber="9"> Egypt panin na pai khiat lai-un lampi-ah Topa na Pasian un Miriam’ tungah a hihna phawk un.
            </VERS>
            <VERS vnumber="10"> “Na veengte uh tungah na khat peuhpeuh leitawi na piak uh ciangin ama hong khapna a la dingin a inn-ah pai kei un. </VERS>
            <VERS vnumber="11"> A pualamah na ding ding uh a, leitawi na piakna mipa in nang kiangah a na khap hong paipih ding hi. </VERS>
            <VERS vnumber="12"> Amah mizawng ahihleh ama hong khap puan na zantaamsak kei ding uh a, </VERS>
            <VERS vnumber="13"> ni a tum ciangin, a puanza silhin nang thupha hong piak theih nadingin tua hong na khap ama kiangah na piakik ding uh hi. Tua pen Topa note’ Pasian’ mai-ah note adingin thumanna hi ding hi.
            </VERS>
            <VERS vnumber="14"> “A zawng a cimawh a kicial nasem pa, na sanggamte khat ahi a, na gam sung na khuapite sunga om peemta khat peuhpeuh ahi zongin, na nengniam kei ding uh hi. </VERS>
            <VERS vnumber="15"> A sep ni-in ama thaman, nitum ma-in na pia ding uh hi (bang hang hiam cih leh amah zawng a, tua bek a lungsimah om hi). Tua hikeileh Topa’ tungah amah in hong khia dinga, note na mawh ding uh hi.
            </VERS>
            <VERS vnumber="16"> “Tate’ tangin pate kithat lo dinga, pate’ tangin zong tate kithat lo ding hi. Mi khempeuh ama khialhna hang bekin kithat ding hi.
            </VERS>
            <VERS vnumber="17"> “Peemta’ thu ahi a, pa nei lo mi’ thu ahi zongin tuate ading thutang na heisak kei ding uh a, meigong numei’ puan zong khapna-in na laksak kei ding uh hi. </VERS>
            <VERS vnumber="18"> Egypt-ah sila na hihna uh le Topa note’ Pasian in tua lai panin hong hotkhiatna na phawk ding uh hi. Tua ahih manin hih banga na gamtat nading uh thu kong pia hi.
            </VERS>
            <VERS vnumber="19"> “Na lo ah an la-in lo lai-ah anlom na mangngilh uh ciangin a tawm dingin na paikik kei ding uh hi. Tuate pen peemta, pa nei lo le meigong numeite ading ahi hi. Hih pen Topa note’ Pasian in na khut uh tawh na sepna khempeuh uhah note thupha hong piak theih nading ahi hi. </VERS>
            <VERS vnumber="20"> Na oliv kungte uh na sat uh ciangin a hiangte na sat kikkik kei ding uh hi. Tuate pen peemta, pa nei lo le meigong numeite ading ahi hi. </VERS>
            <VERS vnumber="21"> Na leenggui lo panun leenggah na kaihkhop uh ciangin a sang na nung khopkik kei ding uh hi. Tuate pen peemta, pa nei lo le meigong numeite ading ahi hi. </VERS>
            <VERS vnumber="22"> Egypt gamah sila na hihna uh na phawk ding uh hi. Tua ahih manin hih bangin na gamtat nadingun thu kong pia hi.</VERS>
        </CHAPTER>
        <CHAPTER cnumber="25">
            <VERS vnumber="1"> “Mite kikalah thu kineihna om a, thukhen zumah amaute pai-in, thukhente in amau’ thu khensakin, a dikpa khahin a mawh pa lelsak a, </VERS>
            <VERS vnumber="2"> a mawh pa satna thuak dinga kilawm ahihleh, thukhen pa in amah lumsuksakin a khialhna zahin ama muhin satsak ding hi. </VERS>
            <VERS vnumber="3"> Sat sawmli kipia thei dinga, ahih hangin tua val hi lo ding hi. Tua hikeileh, hih sangin a tamvei zaw mi khat in sat lai leh note’ muhna-ah na sanggampa uh a kineubawl suak ding hi.
            </VERS>
            <VERS vnumber="4"> “Bawng in an a cil laitakin a muk na tuam kei ding uh hi.
            </VERS>
            <VERS vnumber="5"> “Sanggam pasalte teng khawmin, tuate khat si-in tapa a neih kei le, a sipa’ zi pen innkuan pualam khualmi tawh kiteeng lo ding hi. A pasal’ sanggampa in luppihin a zi dingin amah la dinga, ama tungah pasal’ sanggampa’ nasep sem ding hi. </VERS>
            <VERS vnumber="6"> Ama min Israel tungah a maiman loh nadingin tua nu in a neih masak a tapa pen a sisa a pasal’ ta-in kiseh ding hi. </VERS>
            <VERS vnumber="7"> Mipa in a sanggampa’ zi a laknop kei leh, upate kiang kongpi-ah a sanggampa’ zi pai dinga, ‘Ka pasal’ sanggampa in a sanggampa’ min Israel sungah a zop ding ut lo a, pasal’ sanggampa’ nasep kei tungah hong sem nuam lo hi,’ ci ding hi. </VERS>
            <VERS vnumber="8"> Tua ciangin mipa’ khuapi upate in amah samin thu genpih ding uh hi. Amah in, ‘Tua nu ka la nuam kei hi,’ a cih teitei leh, </VERS>
            <VERS vnumber="9"> upate’ omin a sanggampa’ zi ama kiangah paito-in a khe panin a khedap kaihkhiatsakin a maitang cilphih ding hi. Tua ciangin tua nu in, ‘A sanggampa’ innkuan a zomto lo mipa hih bangin kibawl tahen,’ ci khia ding hi. </VERS>
            <VERS vnumber="10"> Israel mite lakah ama innkuan pen, ‘A khedap a kikaih khiatsak mipa’ innkuan,’ kici ding hi.
            </VERS>
            <VERS vnumber="11"> “Mi khatlekhat a kilaii ciangin, a satpa’ kiang panin a pasal a hon khia dingin a khat pa’ zi hong pai a, a khutin a selsimte a matsak leh, </VERS>
            <VERS vnumber="12"> tua nu’ khut na sattansak ding uh a, amah na hehpih kei ding uh hi.
            </VERS>
            <VERS vnumber="13"> “Na ipsung uhah tawisuang nam nih, a lian le a neu, na neikhawm kei ding uh hi. </VERS>
            <VERS vnumber="14"> Na inn sung uhah tehna nam nih, a lian le a neu, na neikhawm kei ding uh hi. </VERS>
            <VERS vnumber="15"> Tawisuang a cing a man na nei ding uh a, tehna a cing a man na nei ding uh hi. Topa note’ Pasian in hong piak leitangah na khan uh a sau theih nading ahi hi. </VERS>
            <VERS vnumber="16"> Bang hang hiam cih leh tua bangin gamta-in, a thuman lote khempeuh, Topa note’ Pasian’ tungah a kihhuai ahi hi.
            </VERS>
            <VERS vnumber="17"> “Egypt panin nong pai khiat lai-un lampi-ah Amalek mite in note hong bawlna, </VERS>
            <VERS vnumber="18"> note gimin lungkhamin na om laitakun lampi-ah a hong simna le note’ nungah a nunung khempeuh hong thahna uh phawk un; amaute in Pasian kihta lo uh hi. </VERS>
            <VERS vnumber="19"> Tua ahih ciangin Topa note’ Pasian in note’ neih dingin gamh-in hong piak leitang tungah, Topa na Pasian un na kiim uha na galte khempeuh panun tawlngakna hong piak ciangin, mun khempeuh panin Amalek mite a kiphawkna na phiatkhiat ding uh na mangngilh kei ding uh hi.
            </VERS>
        </CHAPTER>
        <CHAPTER cnumber="26">
            <VERS vnumber="1"> “Topa na Pasian un luah dingin a hong piak leitangah va pai-in, tua leitang luahin a tungah na ten uh ciangin, </VERS>
            <VERS vnumber="2"> Topa na Pasian un a hong piak leitang pan a piang gah khempeuh panin a gah masa pawlkhat la-in lawh khat sungah na koih ding uh a, ama min na omsak nadingun Topa na Pasian un a teelna munah na pai ding uh hi. </VERS>
            <VERS vnumber="3"> Tua hun laitakin na a sem siampipa kiangah pai-in ama kiangah, ‘Topa in kote piak dingin ka pu ka pate uh tungah a ciam leitangah ka tun khitna uh tuni-in Topa na Pasian kiangah kong ko uh hi,’ na ci ding uh hi.
            </VERS>
            <VERS vnumber="4"> “Tua ciangin siampipa in note’ khut panin a lawh hong saang dinga, Topa note’ Pasian biakna tau mai-ah koih ding hi.
            </VERS>
            <VERS vnumber="5"> “Topa note’ Pasian mai-ah note in, ‘A vak kawikawi kote’ pupi pen Aram mi hi a, amah Egypt-ah paisukin tua munah a peem lai-in mi tawmno ahi hi. Tua lai-ah amah a lian, a thahat, tampi a pha minam khat a suak hi. </VERS>
            <VERS vnumber="6"> Egypt-te in kote hong ngong bawlin hong gimsak a, kote sal bangin hong bawl uh hi. </VERS>
            <VERS vnumber="7"> Tua ciangin ka pu ka pate uh Pasian ahi Topa Pasian’ tungah ka kiko uh a, Topa in kote’ aw hong za-in, ka gimnate uh, ka sepnate uh le hong netniamnate uh a mu hi. </VERS>
            <VERS vnumber="8"> Topa in a vangliatna le a thahatna, launa lianpi, lim le na lamdangte tawh Egypt panin kote hong pai khiatpih hi. </VERS>
            <VERS vnumber="9"> Amah in hih mun hong tunpihin, bawngnawi le khuaizu tui bangin a luanna gam hih leitang ko tungah hong pia hi. </VERS>
            <VERS vnumber="10"> Tua ahih ciangin en in, Topa, nangmah in kote nong piaksa leitang panin a gah a min masa kong paipih uh hi,’ na ci ding uh hi. Tua ciangin Topa note’ Pasian’ mai-ah na koihsuk ding uh a, Topa note’ Pasian’ mai-ah na bia ding uh hi. </VERS>
            <VERS vnumber="11"> Topa note’ Pasian in note le na innkuanpihte uh tungah hong piak na a hoih khempeuhte hangin note le Levi mite le note lakah a om peemtate na lungdam khawm ding uh hi.
            </VERS>
            <VERS vnumber="12"> “Sawm-ah-khat piak kum ahi, a kum thumna kumin, amaute in na khuapite uh sungah an ne-in, gilvahin a om theih nadingun Levi mite, peemtate, pa nei lote le meigong numeite tungah na piak uh, na khawhsa uh sawm-ah-khat na piak khit uh ciangin, </VERS>
            <VERS vnumber="13"> Topa note’ Pasian’ mai-ah, ‘Ka inn sung panin a siangtho ding teng ka tuamkoih khin hi. Tua tham loin kei nong sawlna bangin na thupiaknate khempeuh tawh kizui-in Levi mite, peemtate, pa nei lote le meigong numeite tungah ka pia khin hi. Hih tungtangah na thupiakna khat zong ka khial kei a, ka mangngilh zong om lo hi. </VERS>
            <VERS vnumber="14"> Dahin ka kah sungin zong sawm-ah-khat ka ne kei a, ka nit sungin zong ka khen khia kei a, misite tungah zong ka pia kei hi. Topa ka Pasian’ thu ka mang a, kei nong thupiakna khempeuh bangin ka hih khin hi. </VERS>
            <VERS vnumber="15"> Vantung, nangma omna a siangtho panin hong ensuk inla, kote’ pulepate tungah bawngnawi le khuaizu tui bangin a luanna gam na ciam mah bangin, nangma mi Israel-te le na hong piaksa leitang thupha hong pia in,’ na ci ding uh hi.
            </VERS>
            <VERS vnumber="16"> “Tuni-in Topa na Pasian un hih thukhamte le ngeina kipte na zuih ding uh note tungah thu hong pia hi. Tua ahih ciangin na lungsim khempeuh uh le na nuntakna khempeuh uh tawh na hih ding uh limtakin na ngaihsun ding uh hi. </VERS>
            <VERS vnumber="17"> Tuni-in, Topa pen note’ Pasian ahihna le note in ama lampite tawnin, ama thukhamte le ama thupiaknate le ama ngeina kipte zui-in, ama thu na man ding uh na gen khin uh hi. </VERS>
            <VERS vnumber="18"> Tuni-in Topa in note pen amah in note tungah hong ciamsa bangin ama neih ding mi na hihna uh le note in ama thupiaknate khempeuh na zuih nading uh, </VERS>
            <VERS vnumber="19"> ama bawlsa minam dangte khempeuh sangin phatna le minthanna le pahtawina a lian zaw a ngahin hong koih nading le ama gensa mah bangin Topa note’ Pasian adingin a siangtho mi na hih nading uh hong gen khin hi,” a ci hi.
            </VERS>
        </CHAPTER>
        <CHAPTER cnumber="27">
            <VERS vnumber="1"> Tu-in Moses le Israel upate in mite thu pia-in, “Tuni-a kong gen uh thupiakna khempeuh na zui ding uh hi. </VERS>
            <VERS vnumber="2"> Topa na Pasian un note hong piak leitangah pai dingin Jordan na kantan ni-un suangtumpite na phut ding uh a, buan tawh na zut ding uh hi. </VERS>
            <VERS vnumber="3"> Na pu na pate uh Pasian ahi Topa in note tungah hong ciam mah bangin bawngnawi le khuaizu tui bangin a luanna leitang, Topa na Pasian un note hong piakna gamah a lut dingin na galkah uh ciangin tua suangte tungah hih thute na gelh ding uh hi. </VERS>
            <VERS vnumber="4"> Jordan na galkah khit uh ciangin Ebal Mual tungah tuni-a kong thupiakna uh tawh kizui-in hih suangte na phut ding uh a, buan tawh tua suangte na zut ding uh hi. </VERS>
            <VERS vnumber="5"> Tua lai-ah Topa na Pasian uh adingin suang kibawl biakna tau khat na bawl ding uh a, tuate tungah sik tawh a kibawl nazatte na liik kei ding uh hi. </VERS>
            <VERS vnumber="6"> Topa na Pasian uh adingin a kiseek lo suangtumte tawh biakna tau na bawl ding uh a, tua biakna tau tungah Topa na Pasian uh adingin meihal biaknate na pia ding uh hi. </VERS>
            <VERS vnumber="7"> Tua ciangin thunuama biaknate na pia ding uh a, tua lai munah ne-in, Topa na Pasian uh mai-ah na lungdam ding uh hi. </VERS>
            <VERS vnumber="8"> Hih thute khempeuh tua suangte tungah a kitel takin na gelh ding uh hi,” a ci uh hi.
            </VERS>
            <VERS vnumber="9"> Tua ciangin Moses le Levi siampite in Israel-te khempeuh tungah, “Israel-te aw, gamdai unla ngai un: Tuni-in Topa note’ Pasian’ mi na suak uh hi. </VERS>
            <VERS vnumber="10"> Tua ahih ciangin Topa note’ Pasian’ thu mangin, tuni-a kong gen uh ama thupiaknate le ama thukhamte na zui ding uh hi,” a ci uh hi.
            </VERS>
            <VERS vnumber="11"> Moses in tua ni mahin mite thuhilhin, </VERS>
            <VERS vnumber="12"> “Jordan na galkah khit uh ciangin mite thupha a pia dingin Gerizim Mual tungah a ding ding minamte: Simeon, Levi, Judah, Issakhar, Josef le Benjamin ahi hi. </VERS>
            <VERS vnumber="13"> Ebal Mual tungah hamsia a pia dingin a ding ding minamte: Reuben, Gad, Asher, Zebulun, Dan le Naftali ahi hi. </VERS>
            <VERS vnumber="14"> Levi mite in awging lianpi tawh Israel mite khempeuh tungah hih bangin ci ding uh hi.
            </VERS>
            <VERS vnumber="15"> “‘Topa adingin a kihhuai ahi, khutsiampa’ khut tawh a kibawl, a kiseek ahi a, a kisung ahi zongin milim bawlin, mun simthamah a koih mipa in gimna ngah tahen,’ ci ding uh hi. Tua ciangin mi khempeuh in dawngin, ‘Amen,’ ci ding uh hi.
            </VERS>
            <VERS vnumber="16"> “‘A nu ahi a, a pa ahi zongin a zahtak lo mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="17"> “‘A veengpa’ gisuang a bot khia mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="18"> “‘Mittaw pa lam a lakkhial mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="19"> “‘Peemta, pa nei lo le meigong numeite ading thutang a heikhiatsak mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="20"> “‘Amah in a pa’ tungah maizumna tun ahih manin, a pa’ zi dang tawh a lumkhawm mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="21"> “‘Ganhing khat peuhpeuh tawh nulepa mawhna a bawl mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="22"> “‘A nu’ tanu, a pa’ tanu, ahih kei leh a sanggamnu tawh a lumkhawm mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="23"> “‘A sungnu tawh a lumkhawm mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="24"> “‘A veengpa a thatsim mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="25"> “‘Mawhna nei lopa thah nadingin sumgolh a la mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
            <VERS vnumber="26"> “‘Hih thute zuihna tawh hih thu a kipsak lo mipa in gimna ngah tahen,’ ci ding uh hi. Tua ciangin mi khempeuh in, ‘Amen,’ ci ding uh hi.
            </VERS>
        </CHAPTER>
        <CHAPTER cnumber="28">
            <VERS vnumber="1"> “Note in Topa na Pasian uh thu mangin, tuni-a kong gen ama thupiakna khempeuh limtakin na zuih uhleh Topa na Pasian un leitung minam dangte khempeuh sangin a lian zaw-in note hong bawl ding hi. </VERS>
            <VERS vnumber="2"> Topa na Pasian uh thu na man uhleh hih thuphate khempeuh note tungah hong tung ding hi.
            </VERS>
            <VERS vnumber="3"> “Khuapi sungah thupha ngah mi na hi ding uh a, lote-ah zong thupha ngah mi mah na hi ding uh hi.
            </VERS>
            <VERS vnumber="4"> “Note’ sung pan a piangte le na leitang uh pan a piangte le na ganhing uh pan a piang, na bawngte uh pungin na tuuhonte uh tungah thupha om ding hi.
            </VERS>
            <VERS vnumber="5"> “Na seengte uh le na annel mekna kuangte uhah thupha om ding hi.
            </VERS>
            <VERS vnumber="6"> “Na sepna khempeuh uhah thupha na ngah ding uh hi.
            </VERS>
            <VERS vnumber="7"> “Topa in, note’ langah hong pang na galte uh na mai uhah lelhna thuaksak ding hi. Amaute lampi khat tawnin hong kuan ding uh a, note’ mai panin lam sagih tawnin taikeek ding uh hi.
            </VERS>
            <VERS vnumber="8"> “Topa in note’ ansal tung le na hihna khempeuh uhah thupha hong puak ding hi. Topa na Pasian un note hong piakna leitangah amah in note tungah thupha hong pia ding hi.
            </VERS>
            <VERS vnumber="9"> “Note in Topa na Pasian uh hong thupiaknate zui-in ama lampi na tot uhleh amah in note tungah hong ciamsa bangin ama adingin a siangtho mi dingin Topa in note hong kipsak ding hi. </VERS>
            <VERS vnumber="10"> Topa in note hong sapna thu midang khempeuh in thei ding uh a, amaute in note hong kihta ding uh hi. </VERS>
            <VERS vnumber="11"> Note piak dingin na pu na pate uh tungah Topa in a ciamsa gam sungah note’ sung pan a piangte, na gan khawi pan uha piangte le na leitang pan uha piangte-ah Topa in note nakpitakin hong hausak ding hi. </VERS>
            <VERS vnumber="12"> Note’ leitangah ama hunin guah a zusak ding le na sepna khempeuh uh thupha a pia dingin Topa in a na hoih kholna vantung note hong hon ding hi. Note in minam tampite tungah leitawi na pia ding uh a, ahih hangin note in leitawi na la kei ding uh hi. </VERS>
            <VERS vnumber="13-14"> Note in tuni-a kong thugente limtakin zuihna tawh Topa na Pasian uh thupiaknate mangin, tuni-a no kong thupiakna kammalte panin, pasian dangte’ na semin a bia dingin na pial kei nak-uhleh, Topa in a makai-in note hong bawl dinga, mi’ nung zui-in hong bawl lo ding hi. Tunglam bekah na kah ding uh a, na nuaikiat ngei kei ding uh hi.
            </VERS>
            <VERS vnumber="15"> “Ahih hangin note in Topa na Pasian uh thu mang loin, tuni-a kong gen ama thupiaknate le ama thukhamte khempeuh limtakin na zuih kei uhleh, hih samsiatna khempeuh note tungah hong tung dinga, note hong ban ding hi.
            </VERS>
            <VERS vnumber="16"> “Khuapi sungah hong kisamsia dinga, lo ah zong hong kisamsia ding hi.
            </VERS>
            <VERS vnumber="17"> “Na lawhte uh le na annel mekna kuangte un zong samsiatna ngah ding hi.
            </VERS>
            <VERS vnumber="18"> “Note’ sung pan a piangte le na leitang uh pan a piangte, na bawngte uh le na tuuhon note uh in zong samsiatna ngah ding hi.
            </VERS>
            <VERS vnumber="19"> “Na sep na bawlna khempeuh uhah hamsia na ngah ding uh hi.
            </VERS>
            <VERS vnumber="20"> “Note in Topa na nusiat uh a, na gamtatsiat uhleh, note sia-in na sih mang khit matengun Topa in note tungah samsiatna, buaina, cihmawhnate hong tungsak ding hi. </VERS>
            <VERS vnumber="21"> A luah dingin na lutna uh leitang panin note hong beisak matengin note lakah pulnatna a tun nadingin Topa in bawl ding hi. </VERS>
            <VERS vnumber="22"> Topa in pulnatna le cisa natna, meima nasia le a sa mahmah keutumna, huihpi’ mut gawpna le a nom tawh note hong vat gawp dinga, note na sih matengun tuate na thuak ding uh hi. </VERS>
            <VERS vnumber="23"> Na lu tung uha om vantungte pen sumngo bangin sanin guah zu lo dinga, na nuai uha om leitung pen sik bangin sak ding hi. </VERS>
            <VERS vnumber="24"> Topa in na gam sung uha guahte tang dingin leivui le sehnel hong zusak dinga, note na sih matengun vantung panin note tungah tuate hong kiasuk ding hi.
            </VERS>
            <VERS vnumber="25"> “Topa in na galte uh mai-ah note hong guallelsak ding hi. Amaute a do dingin lam khatah na kuan khawm ding uh a, amau’ mai-ah lam sagihin na taikeek ding uh hi. Leitung kumpi gamte khempeuh’ muhna-ah note a cikzethuai na hi ding uh hi. </VERS>
            <VERS vnumber="26"> Note’ luanghawmte pen huihlak a leeng vasate khempeuh le leitunga ganhingte khempeuh’ an hi dinga, tuate a beng khia ding mihing om lo ding hi. </VERS>
            <VERS vnumber="27"> Topa in note na damkik theih loh nading uh Egypt meimatumte le meima daite, meima lipneite le cithak tawh note hong vat gawp ding hi. </VERS>
            <VERS vnumber="28"> Topa in haina, mittawtna le lungsim buaina tawh note hong vat gawp ding hi. </VERS>
            <VERS vnumber="29"> Mittawte in khuamial lakah khua a zawt bangin sunin khua na zawt ding uh a, na hihnate uhah na maavang kei ding uh hi. Note hong kinengniamin na tate uh hong kisut niloh dinga, note hong huh ding kuamah om lo ding hi.
            </VERS>
            <VERS vnumber="30"> “Zi dingin lawm khat na dong ding uh a, midang khat in na luppih ding hi. Inn na lam ding uh a, tua sungah na teeng kei ding uh hi. Leenggui lo na zuan ding uh a, a gah na ne kha kei ding uh hi. </VERS>
            <VERS vnumber="31"> Na muh tangpi-un na bawngtal uh kigo dinga, a sa na ne kha kei ding uh hi. Note’ mai panin na la uh hong kingawh laksak dinga, note kiangah hong kipiakik nawn lo ding hi. Na tuute uh na galte uh tungah kipia dinga, note hong huh ding kuamah om lo ding hi. </VERS>
            <VERS vnumber="32"> Na tapate uh le na tanute uh midang tungah kipia dinga, amaute ngai-in sun nilohin na mit un enin na mit uh gim ding hi. Tuate pen nomau’ tha tawh na dalzawh ding uh hi lo ding hi. </VERS>
            <VERS vnumber="33"> Na theih nai loh uh minam khat in na leitang panun a piangte le na nasepsa khempeuh uh ne tum dinga, note hong kinengniamin hong kisu gawp tawntung lel ding hi. </VERS>
            <VERS vnumber="34"> Tua ahih ciangin na mit un a muh ding nate in note hong hehsak mahmah ding hi. </VERS>
            <VERS vnumber="35"> Topa in note na kidamsakkik theih loh ding uh a nasia mahmah meimatumte tawh na khukte uh le na khete uh meimasak gawpin, na khenuai panun na luzang dong uhah na thuak ding uh hi.
            </VERS>
            <VERS vnumber="36"> “Note le na pu na pate un a theih ngei loh minam khat kiangah Topa in note le note tungah na koih uh na kumpipa uh hong tunpih dinga, tua lai-ah singlesuang tawh a kibawl pasian dangte’ na na sem ding uh hi. </VERS>
            <VERS vnumber="37"> Topa in note hong pai khiatpihna mite lakah a cikzethuai, paunak le gentehna na suak ding uh hi.
            </VERS>
            <VERS vnumber="38"> “Khaici tampi lo ah na tuh ding uh a, ahi zongin tawmno bek na khawm ding uh hi; bang hang hiam cih leh kauphe in ne mang ding hi. </VERS>
            <VERS vnumber="39"> Note in leenggah lo zuanin na puah ding uh a, ahih hangin leenggahzu dawn loin, leenggah zong na ne kei ding uh hi; bang hang hiam cih leh lung in tuate ne ding hi. </VERS>
            <VERS vnumber="40"> Na gam sung khempeuh uhah oliv kung na nei ding uh a, ahih hangin a thau tawh note na kizut kei ding uh hi; bang hang hiam cih leh na oliv gahte uh pulh ding hi. </VERS>
            <VERS vnumber="41"> Tanute le tapate na nei ding uh a, ahih hangin amaute pen nomau a’ hi lo ding uh hi; bang hang hiam cih leh amaute galmat suak ding uh hi. </VERS>
            <VERS vnumber="42"> Na singte khempeuh uh le, na leitang panun a piang khempeuh kauphete in tang ding uh hi.
            </VERS>
            <VERS vnumber="43"> “Note lakah a om peemtate lian semsem ding uh a, note na neu semsem ding uh hi. </VERS>
            <VERS vnumber="44"> Amaute in note’ tungah leitawi hong pia ding uh a, note in amaute tungah leitawi na pia kei ding uh hi. Amaute a makai hi-in, note a nungzui na hi ding uh hi.
            </VERS>
            <VERS vnumber="45"> “Amah in note hong piak thupiaknate le thukhamte zui loin, Topa na Pasian uh thu mang lo na hih manun, note na sih matengun hih samsiatnate khempeuh note’ tungah hong tungin, note hong delhin hong pha ding uh hi. </VERS>
            <VERS vnumber="46"> Note le na suanlekhakte uh tungah a tawntungin tuate pen lim le nalamdang hi ding hi. </VERS>
            <VERS vnumber="47"> Hih a tampi nate khempeuh om napi-in note in lungdamna le lungsim kipahna tawh Topa note’ Pasian’ na sem lo na hih manun, </VERS>
            <VERS vnumber="48"> Topa in note’ langah a hong sawl ding na galte uh’ na, gilkialna le dangtakna, pum guakin omna le na khempeuh kitangsapna tawh, na sem ding uh hi. Na galte un note hong suksiat matengin note’ ngawngah sik hakkol hong thuah ding uh hi. </VERS>
            <VERS vnumber="49-50"> Topa in a gamlapi leimong panin muvanlai leeng bangin a manlang, amau’ pau na theih loh uh minam, thukhualna a nei lo minam, khangham mite a zahtak lo, khangno mite tungah maipha zong a lak tuan lo minam khat, note’ langkhat ah hong paipih dinga, </VERS>
            <VERS vnumber="51"> note na sih matengun amaute in na ganhon note uh le na leitang panun a piang gahte hong neksak ding uh hi. Amaute in note hong beisak matengun note adingin an, leenggahzu, ahih kei leh sathau, na ganhingte uh ahih kei leh na tuuhon note uh zong hong nusiat lo ding uh hi. </VERS>
            <VERS vnumber="52"> Na gam sung uha a om na muan uh, a sang a muanhuai na kulhpite uh a cip khit dong matengin note’ khuapite khempeuh sungah amaute in note hong umcih ding uh hi. Topa na Pasian un note hong piaksa na gam sung khempeuh uhah a om na khuapite khempeuh sung uhah note hong umcih ding uh hi.
            </VERS>
            <VERS vnumber="53"> “Na galte un hong umcihna le hong lungkhamsak nading ahi na lungkham hun sung uhah Topa na Pasian un note a hong piaksa, na sung panun a piang na tanute uh le na tapate uh’ sate na ne ding uh hi. </VERS>
            <VERS vnumber="54"> Note lakah a ngeksuak, a cithei pen mipa in a sanggampa, a it a zi le amah tawh a om a tate a nunung pen’ tungah an pia nuam lo ding hi. </VERS>
            <VERS vnumber="55"> Na khuapite khempeuh sung uhah hong umcihna le na galte un note hong lungkhamsak nading hun sungah bangmah kinei nawn lo ding ahih manin ama nek a tate’ sate kuamah in midang hawm nuam lo ding hi. </VERS>
            <VERS vnumber="56-57"> Note lakah a om a ngeksuak, a cithei pen numei, amah ngekin a ci neel lua ahih manin a khenuai tawh lei sik ding a ngaihsun ngei vet lo nu in a it a pasal, a tanute le a tapate adingin ama sung panin a piang a tate le ama sung panin a pai khia a nau-nungzuite phal lo ding hi. Bang hang hiam cih leh hong umcihna le na galte un na khuapite uhah note hong lungkhamsak nading lungkhamna sungah bangmah neih lohna hangin amah in tuate nesim ding hi.
            </VERS>
            <VERS vnumber="58"> “Hih a minthang, a zahtakhuai min, Topa na Pasian uh na kihtak theih nadingun hih laibu sunga kigelh hih thute limtakin zuih ding na ngaihsut kei uhleh, </VERS>
            <VERS vnumber="59"> Topa in note le na suan na khakte uh tungah nasia-in sauvei a om gimna, gimna a tuan diak le a nasia, nat saute hong tungsak ding hi. </VERS>
            <VERS vnumber="60"> Amah in note’ kihtak Egypt natnate note’ tungah hong tungsakkik dinga, note’ tungah tuate kilawi lo ding hi. </VERS>
            <VERS vnumber="61"> Note na siat matengun hih thukham laibu sungah a kiciamteh lo natna le gimna khempeuh zong Topa in no tungah hong tungsak ding hi. </VERS>
            <VERS vnumber="62"> Note, vantung aksite zahin a tam na hihna sung uhah tawmno bek na pha ding uh hi; bang hang hiam cih leh Topa na Pasian uh thu na mang kei uh hi. </VERS>
            <VERS vnumber="63"> Topa in note tungah a hong bawlna le note tampi hong phaksakna-ah nuam a sak mah bangin, note tungah siatna tunsakna le note suksiatna-ah zong Topa in nuamsa dinga, a luah dingin na lutna uh leitang panin note hong kila khia ding hi.
            </VERS>
            <VERS vnumber="64"> “Topa in leimong khat panin mong khat, mi khempeuhte lakah note hong thehthang ding hi. Tua lai-ah note le na pu na pate un a theih nai loh singlesuang tawh a kibawl pasian dangte’ na na sem ding uh hi. </VERS>
            <VERS vnumber="65"> Hih minamte lakah oltak a nuntakna na mu kei ding uh a, kiptaka na om nading uh gam na nei kei ding uh hi. Topa in tua lai-ah lungsim linna, mit gimna le nuntak tha beina hong pia dinga, </VERS>
            <VERS vnumber="66"> na nuntakna uh lunghimawhin na om tawntung ding uh hi. Sun le zanin na lau ngitnget ding uh a, nuntak lungmuanna na nei kei ding uh hi. </VERS>
            <VERS vnumber="67"> Na lungsim un a kihtak launa le na mit un a muh ding nate’ hangin, zingsangin, ‘Nitak hileh!’ na ci ding uh a, nitakin, ‘Zingsang hileh!’ na ci ding uh hi. </VERS>
            <VERS vnumber="68"> Note na zinkik ngei nawn kei ding uh hi, ci-in kong ciam khualzinna, Egypt gamah teembaw tawh Topa in note hong paipihkik ding hi. Tua lai-ah sila numei le sila pasal dingin na galte uh tungah na kizuak ding uh a, ahih hangin kuamah in note hong lei lo ding hi,” a ci hi.</VERS>
        </CHAPTER>
        <CHAPTER cnumber="29">
            <VERS vnumber="1"> Hihte pen, Horeb-ah amaute tawh thuciamna a bawlsa banah, Israel mite tawh Moab gamah thuciamna a bawl dingin Topa in Moses a sawl, a thuciamna kammalte ahi hi.
            </VERS>
            <VERS vnumber="2"> Moses in Israel-te khempeuh samin amaute kiangah, “Egypt gam sung note’ mit muhah, Topa in Faro’ tung le ama nasemte khempeuh le ama gam khempeuh ah a bawlna, </VERS>
            <VERS vnumber="3"> note’ mit in a muhsa ze-etna lianpite, limte, tua nalamdang liante khempeuh na thei khin uh hi. </VERS>
            <VERS vnumber="4"> Ahih hangin tuni dongin Topa in note’ tungah a thu na tel nading uh lungsim hitaleh, na muh nading uh mit hitaleh, na zak nading uh bil hitaleh hong pia nai lo hi. </VERS>
            <VERS vnumber="5"> Kum sawmli sung sehnel gamah note hong makaih khin hi. Note’ tung panin na puante uh sia nai lo a, na khe panun zong na khedapte uh sia nai lo hi. </VERS>
            <VERS vnumber="6"> Topa pen na Pasian uh ahihna na theih nadingun nek ding anlum le dawn ding leenggahzu ahi a, khamtheih zu ahi zongin na ne nai kei uh a, ahi zongin na kisapna teng uh hong pia hi. </VERS>
            <VERS vnumber="7"> Hih mun na tun uh ciangin Heshbon kumpipa Sihon le Bashan kumpipa Og, eite a do dingin hong kuan khia uh a, ahih hangin amaute i zo hi. </VERS>
            <VERS vnumber="8"> Amaute’ leitang i la a, Reuben mite, Gad mite le Manasseh minam alangte tungah luah dingin i pia hi. </VERS>
            <VERS vnumber="9"> Tua ahih ciangin na hihna khempeuh uhah na daupai theih nadingun hih thuciamna kammalte khempeuh limtakin na zuih ding uh na ngaihsun ding uh hi.
            </VERS>
            <VERS vnumber="10-13"> “Topa na Pasian un tuni-in note tawh a bawl, Topa na Pasian uh thuciamna sungah na lut theih nadingun, tuni-in amah in ama mi dingin note hong kipsak theih nading le note’ tungah hong ciamna le na pu na pate uh Abraham, Isaac le Jakob tungah a kiciamna bangin, amah, note’ Pasian ahih theih nadingin, na minam lutangte uh, na upate uh, na uliante uh, Israel mi pasal khempeuh, na taneute uh, na zite uh, na giahphual uhah a om peemtate, na sing uh hong tomsakin na tui uh a hong tawisakte a kipan note khempeuh, tuni-in Topa na Pasian uh mai-ah na ding uh hi. </VERS>
            <VERS vnumber="14"> Hih kiciamna note bek tawh a bawl hi lo a, </VERS>
            <VERS vnumber="15"> tuni-in eite tawh Topa i Pasian’ mai-ah a ding mite tawh a bawl mah bangin tuni-in eite tawh a om nai lo i suan i khakte tawh zong a bawl ahi hi.
            </VERS>
            <VERS vnumber="16"> “Egypt gamah i tenna le note in na nawk uh minamte lakah i paina na thei uh hi. </VERS>
            <VERS vnumber="17"> A muhdahhuai amau’ na, singlesuang a kibawl, ngunlekham a kibawl, amaute’ lakah a om a milimte uh na mu khin uh hi. </VERS>
            <VERS vnumber="18-19"> Note lakah numei ahi a, pasal ahi a, innkuan ahi a, minam khat ahi zongin, tua minamte’ pasian a bia dingin Topa i Pasian kiang panin tuni-in a lungsim a hei khia a omkhak ding kidawm un. Tua hikeileh note lakah gu a nei gah kha a gah singkung hong bang dinga, hih kiciamna kammalte za napi-in a lungsimah amah thupha kipia tawmin, ‘Ka lungsim khauhna tawh ka gamta zongin ka suakta veve ding hi,’ a ci hong om kha ding hi. Hih in mihoih le misia, a kibangin phiatkhiatna hong suaksak ding hi. </VERS>
            <VERS vnumber="20"> Topa in amah maisak lo dinga, Topa’ hehna le hazatna meikhu bangin tua mipa’ langkhat ah khu zaw-in, hih laibu sunga kigelh samsiatnate ama tungah tu dinga, Topa in a mun khempeuh panin ama min phiat ding hi. </VERS>
            <VERS vnumber="21"> Topa in hih thukham laibu sunga a kigelh thuciam samsiatnate khempeuh tawh kizui-in gimna a thuak dingin Israel minamte khempeuh lak panin amah teng khia ding hi.
            </VERS>
            <VERS vnumber="22"> “Hong khanglai ding, note’ nungah hong piang na tate uh le a gamla gam panin a hong pai gamdang mite in, tua gam’ gim ngahna le Topa in a natsak cinatnate a muh uh ciangin, </VERS>
            <VERS vnumber="23"> ‘A gambup pen kaat le ci le nin a kaangtum, khai kituh lo, bangmah po lo, lopa zong a po zawh lohna mun Sodom le Gomorrah, Admah le Zeboiim bangin a kilawnthal gawp, a hehna le a sinsona tawh Topa’ lot gawpte tawh kibang hi,’ ci ding uh hi. </VERS>
            <VERS vnumber="24"> Minam khempeuhte in, ‘Bang hangin Topa in hih bangin hih gam bawl ahi hiam? Hih hehna lian, bang a cihnopna ahi hiam?’ ci takpi ding uh hi. </VERS>
            <VERS vnumber="25"> Tua ciangin mite in, ‘Amah in Egypt gam panin a pai khiatpih lai-in amaute tawh a bawl, a pu a pate uh Pasian ahi Topa’ thuciamna amaute in nusia-in, </VERS>
            <VERS vnumber="26"> a theih nai loh uh pasian-te le amah in amaute tungah a piak loh pasian dangte’ na va semin a biakna hang uh ahi hi. </VERS>
            <VERS vnumber="27"> Tua ahih ciangin a mite tungah Topa heh mahmah a, hih laibu sunga om samsiatnate khempeuh hih leitungah tungsak hi. </VERS>
            <VERS vnumber="28"> Topa in hehna, sinsona, lungham mahmahna tawh a leitang panun amaute zunglot a, tuni-a i muh bangin amaute gam dangah hawl khia hi,’ ci ding uh hi.
            </VERS>
            <VERS vnumber="29"> “Topa i Pasian in hong lahkhiat loh thusim om a, ahih hangin hih thukham sunga om thute khempeuh i zuih theih nadingin hong lak khia a, eite le i suan i khakte’ zuih tawntung ding ahi hi.
            </VERS>
        </CHAPTER>
        <CHAPTER cnumber="30">
            <VERS vnumber="1"> “Note’ mai-ah ka koih, na teel ding thu thupha le samsiatna, hih nate khempeuh note tungah hong tungin, Topa in note hong hawl khiatna minamte lakah hih thute phawk kikin, </VERS>
            <VERS vnumber="2"> Topa note’ Pasian’ kiangah note le na suan na khakte uh paikikin, na lungsim khempeuh uh le na nuntakna khempeuh uh tawh tuni-a kong gen ama thute na man uh ciangin, </VERS>
            <VERS vnumber="3"> Topa na Pasian un note na ngei uh hong bangsakkikin, note tungah hehpihna hong nei dinga, Topa na Pasian un note hong thehthangna mi khempeuhte lak panin note hong kaikhawmkik ding hi. </VERS>
            <VERS vnumber="4"> A kihawl khia na mite uh van mong pekah a om leh zong, Topa na Pasian un tua lai panin note hong khawmin, tua lai panin amah in hong paipih ding hi. </VERS>
            <VERS vnumber="5"> Note in na neih theih nadingun, na pu na pate uh neih leitangah, Topa na Pasian un hong paipih dinga, na pu na pate uh sangin a cithei zaw a tam zaw-in note hong bawl ding hi. </VERS>
            <VERS vnumber="6"> Note in na lungsim khempeuh uh le na nuntakna khempeuh uh tawh Topa na Pasian uh itin na hintheih nadingun, Topa na Pasian un note le na suanlekhakte uh tungah thu man nopna lungsim hong guan ding hi. </VERS>
            <VERS vnumber="7"> Topa na Pasian un hih samsiatnate khempeuh, no hong bawlsia na galte uh le na langte uh tungah tungsak ding hi. </VERS>
            <VERS vnumber="8"> Note in Topa’ thu mangkikin, tuni-a kong gen ama thupiaknate khempeuh na zui ding uh hi. </VERS>
            <VERS vnumber="9-10"> Note in hih thukham laibu sunga kigelh ama thupiaknate le ama thukhamte zui-in, Topa na Pasian uh thu na man uh a, na lungsim khempeuh uh le na nuntakna khempeuh uh tawh Topa na Pasian uh lamah na kihei uhleh, Topa na Pasian un na sepna khempeuh uh, note’ suanlekhakte, na ganhingte uh panin a piangte le na leitang panun a piang khempeuh ah nakpitakin hong daupaisak ding hi. Bang hang hiam cih leh na pu na pate uh tungah amah a lungkim mah bangin note tungah Topa hong lungkimkik dinga, note hong daupaisak ding hi.
            </VERS>
            <VERS vnumber="11"> “Bang hang hiam cih leh tuni-a kong gen hih thupiakna pen note adingin a haksa lua hi lo a, na zuih lah ding uh zong hi lo hi. </VERS>
            <VERS vnumber="12"> Note in, ‘Eite in a thu za-in i sep theih nadingin kua in vantungah eite adingin hong paisakin hong laksak ding ahi hiam?’ na cihtheih nadingun vantung a om hi lo hi. </VERS>
            <VERS vnumber="13"> Note in, ‘Eite in a thu za-in i sep theih nadingin kua in tuipi galkhat ah hong paisakin hong laksak ding ahi hiam?’ na cihtheih nadingun tuipi gal-a om zong hi lo hi. </VERS>
            <VERS vnumber="14"> A thu, hong nai mahmah hi. Note in na hih theih nadingun na kamsung uh le na lungsim sung uhah om hi.
            </VERS>
            <VERS vnumber="15"> “Tuni-in na teel dingun note’ mai-ah nuntakna le a hoih na, sihna le siatna ka koih khinzo hi. </VERS>
            <VERS vnumber="16"> Topa na Pasian uh itna, ama lampite totna, ama thupiaknate le ama thukhamte le ama ngeina kipte zuihna tawh, tuni-a no tungah kong gen ahi Topa na Pasian uh thupiaknate na man uhleh, note nungta-in tampi na pha ding uh a, a luah dingin note na lutna uh leitang tungah Topa na Pasian un note thupha hong pia ding hi. </VERS>
            <VERS vnumber="17"> Ahih hangin na lungsim uh kihei-in, note in amah zui loin, pasian dangte a bia ding le a na a sem dingin note na kiheikhiat uhleh, </VERS>
            <VERS vnumber="18"> tuni-in note tungah hih thu kong gen khol hi: Note na si ding uh a, Jordan kantanin note a lut ding le a nei dingin na paina uh leitang tungah sauvei na nungta kei ding uh hi. </VERS>
            <VERS vnumber="19"> Tuni-in note’ langkhat ah teci a pang dingin vantung le leitung ka sam a, note’ mai-ah na teel dingun nuntakna le sihna, thupha le samsiatna ka koih hi. Tua ahih ciangin note le na suanlekhakte uh na hintheih nadingun nuntakna teel unla, </VERS>
            <VERS vnumber="20"> Topa na Pasian uh itin, ama thu mangin, amah beel un; bang hang hiam cih leh Topa in na pu na pate uh Abraham, Isaac le Jakob tungah piak dingin a kiciamsa leitangah note na tentheih nadingun tua pen note-a’ dingin nuntakna le khansauna ahi hi,” a ci hi.
            </VERS>
        </CHAPTER>
        <CHAPTER cnumber="31">
            <VERS vnumber="1"> Tua ciangin Moses in Israel-te khempeuh tungah a thugen zomlai hi. </VERS>
            <VERS vnumber="2"> Amah in amaute kiangah, “Tuni-in kei kum za le kum sawmnih ka pha ta a, keima ut bangin ka gamtang zo nawn kei hi. Topa in kei kiangah, ‘Hih Jordan galkhat ah na pai kei ding hi,’ hong ci zo hi. </VERS>
            <VERS vnumber="3"> Topa na Pasian mahmah uh note’ mai-ah hong galkah ding hi. Note’ mai-ah hih minamte amah in susia dinga, note in amaute na suan khia ding uh hi. Topa’ gensa bangin note’ mai-ah Joshua hong galkah ding hi. </VERS>
            <VERS vnumber="4"> Topa in amaute a suksiat lai-in, Amor kumpi Sihon le Og tung le amau’ leitang tungah a bawl bangin amaute tungah bawl ding hi. </VERS>
            <VERS vnumber="5"> Topa in note tungah amaute hong pia dinga, note kong piak thupiaknate khempeuh tawh kizui-in amaute tungah na bawl ding uh hi. </VERS>
            <VERS vnumber="6"> Thahat unla, hang un. Lau kei unla, amaute kihta kei un. Bang hang hiam cih leh note tawh hong pai pa pen Topa na Pasian uh ahi hi. Note hong cimawhsak lo dinga, hong nusia lo ding hi,” a ci hi.
            </VERS>
            <VERS vnumber="7"> Tua ciangin Moses in Joshua samin, Israel-te khempeuh muhin ama kiangah, “Thahat inla hang in. Bang hang hiam cih leh amaute tungah piak dingin Topa in amau’ pute pate tungah a ciamsa leitangah hih mite tawh na pai dinga, nangmah in tua leitang amaute na ngahsak ding hi. </VERS>
            <VERS vnumber="8"> Na mai-ah a pai pa pen Topa ahi hi. Amah in nang hong ompih dinga, nang hong cimawhsak loin, zong hong nusia lo ding hi. Lau kei inla, lungkia kei in,” a ci hi.
            </VERS>
            <VERS vnumber="9"> Moses in hih Thukham gelhin Topa’ Thuciamna Singkuang a pua Levi mi siampite le upate khempeuh tungah a pia hi. </VERS>
            <VERS vnumber="10"> Moses in amaute thu pia-in, “Kum sagih a cin sim, a kisehsa suahtaksakna hun, buk pawi hunin, </VERS>
            <VERS vnumber="11"> amah in a teelna mun Topa na Pasian uh mai-ah a kilak dingin Israel-te khempeuh a pai uh ciangin, amau’ zakin Israel-te khempeuh mai-ah hih thukham na sim ding uh hi. </VERS>
            <VERS vnumber="12-13"> Jordan galkhat ah a luah dingin na paina uh gamah na nuntak lai tengun amaute in a thu za-in Topa na Pasian uh zahtak ding a theih nading le hih thukham thute khempeuh limtakin a sep theih nading le hih thu a thei nai lo amau’ tate in Topa na Pasian uh zahtak ding a theih nadingun, numei, pasal le naupangte le na khuapite uh sunga om peemtate, mi khempeuh khawm un,” a ci hi.
            </VERS>
            <VERS vnumber="14"> Tua ciangin Topa in Moses kiangah, “En in, na sih ding hun hong nai ta hi. Joshua sam inla, amah ka sawl theih nadingin kikhopna buk sungah hong om un,” a ci hi. Tua ciangin Moses le Joshua pai-in kikhopna buk sungah va om uh hi. </VERS>
            <VERS vnumber="15"> Tua ciangin meii khuam omna puanbuk sungah Topa kilang hi. Meii khuam, puanbuk kong gei-ah a ding hi.
            </VERS>
            <VERS vnumber="16"> Tua ciangin Topa in Moses kiangah, “En in, na pu na pate kiang a zuan ding na hita hi. Nang na om nawn loh ciangin hih mite pen na paina uh mite lakah a gam sung pasian-te uh tawh paktat ding uh a, amaute in kei hong nusia-in amaute tawh ka bawl ka thuciamna uh siasak ding uh hi. </VERS>
            <VERS vnumber="17"> Tua hun ciangin amaute tungah ka sin so-in, amaute nusia-in ka mai ka seel dinga, amaute bei mang ding uh hi. Tua ni ciangin amaute in, ‘Eite’ lakah i Pasian a om loh manin hih siatnate i tungah hong tung hi lo ahi hiam?’ a cihtheih nadingun amaute tungah siatna le gimna tampi tung ding hi. </VERS>
            <VERS vnumber="18"> Amaute, pasian dangte lamah kihei uh ahih manin amau’ gamtatnasa siatnate khempeuh hangin tua hun ciangin ka mai ka seel taktak ding hi.
            </VERS>
            <VERS vnumber="19"> “Tua ahih ciangin hih lai gelh inla, Israel mite hilh in. Hih la, kei adingin Israel mite’ langkhat ah teci a suah theih nadingin amaute tungah hilh in. </VERS>
            <VERS vnumber="20"> Bang hang hiam cih leh a pu a pate uh tungah piak dinga ka kiciamna, bawngnawi le khuaizu tui bangin a luanna gamah amaute tunpih khinin, amaute in ne-in khamin a thau khit uh ciangin, pasian dangte a bia dingin kihei-in kei hong simmawhin ka thuciamna siasak ding uh hi. </VERS>
            <VERS vnumber="21"> Siatna le haksatnate amaute tungah a tun ciangin hih la, teci-in amaute’ langkhat ah pang ding hi (bang hang hiam cih leh a suanlekhakte un mangngilh lo ding uh hi); bang hang hiam cih leh piak dingin ka kiciam leitangah amaute ka paipih ma-in, amau’ vaihawm kholh a ngimnate uh ka thei hi,” a ci hi.
            </VERS>
            <VERS vnumber="22"> Tua ahih ciangin tua ni mahin Moses in hih la gelh a, Israel mite a hilh hi.
            </VERS>
            <VERS vnumber="23"> Tua ciangin Topa in Nun’ tapa Joshua sawlin, “Thahat inla hang in; bang hang hiam cih leh amaute piak dingin ka kiciam leitang tungah Israel mite na paipih dinga, nang tawh kong om ding hi,” a ci hi.
            </VERS>
            <VERS vnumber="24"> Moses in a bei dongin hih Thukham kammalte laibu sungah a gelh a man ciangin, </VERS>
            <VERS vnumber="25"> Moses in Topa’ Thuciamna Singkuang a pua Levi mite thu pia a, </VERS>
            <VERS vnumber="26"> “Hih Thukham laibu la unla, note’ langkhat ah teci dingin a om theih nadingin Topa na Pasian uh Thuciamna Singkuang gei-ah koih un. </VERS>
            <VERS vnumber="27"> Bang hang hiam cih leh a lehdo mite le a lungkhauh thei mite na hihna uh ka thei hi. En un, note tawh kei a nungta khawm laipi mahin, tuni-in Topa na lehdo khin uh hi. Ka sih khit ciangin bangzah takin lehdo zaw lai ding na hi uh hiam! </VERS>
            <VERS vnumber="28"> Hih thute amaute’ bilah genin, amau’ langkhat ah teci a pang dingin vantung le leitung ka sap theih nadingin na minam upate uh le na uliante khempeuh uh kei kiangah hong khawm un. </VERS>
            <VERS vnumber="29"> Bang hang hiam cih leh ka sih khit ciangin note siatgamtatin, note kong sawlna lampi panin na pial taktak ding lam uh ka thei hi. Note’ sepna tawh amah hehsakin, Topa’ muhna-ah a sia gamta ding na hih manun, hong pai ding hunte-ah, note’ tungah gimna hong tung ding hi,” a ci hi.
            </VERS>
            <VERS vnumber="30"> Tua ciangin hih la malte a bei dongin Israel a kikhawm khempeuhte’ zakin Moses in gen a,</VERS>
        </CHAPTER>
        <CHAPTER cnumber="32">
            <VERS vnumber="1"> “Vantungte aw, ngai un, thu kong gen ding hi. Ka thugente leitung in za hen.
            </VERS>
            <VERS vnumber="2"> Ka thuhilhte guahmal bangin zu-in, ka thugente daitui bangin kia henla, lo ngeek tunga guah phin leh ankung tunga guahzu bang tahen.
            </VERS>
            <VERS vnumber="3"> Bang hang hiam cih leh Topa’ min ka phat ding hi. Eite’ Pasian a liatna gen un!
            </VERS>
            <VERS vnumber="4"> “Eite’ belh Topa, a nasepna kicing a, ama sepna khempeuh thumanna ahi hi. Thumanna nei-in, mawhna a nei lo Pasian hi a, amah thutangin thuman hi.
            </VERS>
            <VERS vnumber="5"> Ama tungah amaute gamtat sia uh a, amaute’ sitbaanna hangin ama tate hi nawn lo uh hi. Amaute pen a lampial, a lungsim kawi khang mite ahi uh hi.
            </VERS>
            <VERS vnumber="6"> A hai, ngaihsutna nei lo mite aw, tua bangin Topa thuk ding na hi uh hiam? Amah pen, note a hong piangsak, note hong bawlin a hong kipsak, na pa uh hi lo ahi hiam?
            </VERS>
            <VERS vnumber="7"> “A beisa hunte phawk unla, khang tampi hunte ngaihsun un. Na pate uh dong le-uh cin, hong hilh ding uh a, na upate uh dong le-uh cin hong gen ding uh hi.
            </VERS>
            <VERS vnumber="8"> Sang Pen pa in minam dangte tungah amau’ gamh pia a, mihingte a ten nading mun a seh ciangin vantungmi a phazah tawh a kizui-in mite’ gamgi a phut hi.
            </VERS>
            <VERS vnumber="9"> Ahi zongin Topa’ tanh pen ama mite hi a, Jakob’ suante pen a kipia ama luah ahi hi.
            </VERS>
            <VERS vnumber="10"> “Amah in sehnel gam, huihpi nunna gam sungah amaute mu hi. Amah in amaute kawi-in kem a, ama mitnauta bangin amaute kem hi.
            </VERS>
            <VERS vnumber="11"> A bu a vil, a note tungah a kha a zap, a khate zakin a note a man, a kha tawh a note a pua muvanlai bangin
            </VERS>
            <VERS vnumber="12"> Topa bek mah in amaute makaih a, amaute kiangah gamdang pasian om lo hi.
            </VERS>
            <VERS vnumber="13"> “Amah in leitung a sangna-ah amaute tuangsak a, amaute in gamlak pan a piangte a ne uh hi. Suangpi panin amaute khuaizu hupsakin, meisuang tawh a kibang suang panin sathau a nesak hi.
            </VERS>
            <VERS vnumber="14"> Bawnghon panin bawngnawi thaukhal, tuuhon panin tuunawi, tuunote le tuutalte’ thau tawh, Bashan bawnghonte le keelte, mangbuh hoih pente tawh leenggahtui san na dawn uh hi.
            </VERS>
            <VERS vnumber="15"> “Israel mite thau mahmah uh a, a lehdo thei mi suak uh hi. Note thau-in lianpi pha-in, na zol uh hi.Tua ciangin amaute a bawl Pasian amaute in nusia-in, amau a Hon khia pa thusim lo uh hi.
            </VERS>
            <VERS vnumber="16"> Amaute pen pasian dangte tawh ama hazat theih nadingin gamta uh a, a kihhuai gamtatnate tawh amaute in amah hehsak uh hi.
            </VERS>
            <VERS vnumber="17"> Amaute in pasian ahi lo dawite, amau’ theih ngei loh pasian-te, hong suak nunung pasian thakte, na pu na pate un a theih ngei loh pasian-te’ tungah biakna a pia uh hi.
            </VERS>
            <VERS vnumber="18"> Note a hong Hon khia pa na phawk kei uh a, note a hong suaksak Pasian na mangngilh uh hi.
            </VERS>
            <VERS vnumber="19"> “Topa in tua thu thei a, a tapate le a tanute in amah hehsak uh ahih manin tua ama tate a nolh hi.
            </VERS>
            <VERS vnumber="20"> Amah in, ‘Amaute’ kiang panin ka mai ka seel dinga, amaute’ thumong bang hong hi hiam, ka en ding hi. Bang hang hiam cih leh amaute a lampial khang mite hi a, cihtakna a nei lo tate ahi uh hi.
            </VERS>
            <VERS vnumber="21"> Amaute in pasian ahi lote tawh ka hazat nading hong bawl uh a, a milimte uh tawh kei hong hehsak uh hi. Tua ahih ciangin mi-a a gen taak lo mite tawh amaute’ hazat theih nading ka bawl dinga, a hai mahmah minam khat tawh amaute ka hehsak ding hi.
            </VERS>
            <VERS vnumber="22"> Bang hang hiam cih leh ka hehna in mei tawhkuang a, Leinuaite’ gamdong a kuang hi. Leitung le a tunga piangte kaangtum a, mualte’ bulpite kuangsak hi.
            </VERS>
            <VERS vnumber="23"> “‘Amaute’ tungah siatna ka khol dinga, amaute’ tungah ka thaltangte ka zang ding hi.
            </VERS>
            <VERS vnumber="24"> Gilkialin amaute si ding uh a, a sa mahmah meikuang le gunei natna in amaute netum ding hi. Keimah in amaute a pet dingin ha hiam a nei gamsate amaute a tu dingin gu a nei gulte ka sawl ding hi.
            </VERS>
            <VERS vnumber="25"> Namsau in gamlakah amaute susia-in, inn sungah launa lianpi om dinga, tangval le nungak, naungek nawi nete, samkangte tawh susia khawm ding hi.
            </VERS>
            <VERS vnumber="26"> Keimah in, “Amaute gamlapi-ah ka thehthang dinga, mite lakah amaute a kiphawkna ka beisak ding hi,” ka ci thei ding hi.
            </VERS>
            <VERS vnumber="27"> Amau’ langte in ngaihsun khialin, amaute in, “Eite i gualzo hi. Topa in hihte khempeuh bawl lo hi,” hong ci kha ding uh ahih manin galte’ hong phin ding ka lau hi,’ a ci hi.
            </VERS>
            <VERS vnumber="28"> “Bang hang hiam cih leh amaute, ngaihsutna a nei lo minam hi a, amaute’ sungah thu theihtelna om lo hi.
            </VERS>
            <VERS vnumber="29"> Amaute a pil hileh, hih thu theitel ding uh a, amau’ thu tawpna mu ding uh!
            </VERS>
            <VERS vnumber="30"> Amau a Hon khia pa in amaute zuakin, Topa in amaute pia khia kei leh bangci-in mi khat in mi tulkhat delh mangin, mi nih in mi tul sawm taisak zo ding ahi hiam?
            </VERS>
            <VERS vnumber="31"> Bang hang hiam cih leh i galte’ pasian eite’ Pasian bang hi lo a, i galte’ thungetna a mawkna ahi hi.
            </VERS>
            <VERS vnumber="32"> Amaute, Sodom le Gomorrah bangin siahuai uh a, gu nei-in a kha leenggah a gah leenggui tawh kibang uh hi.
            </VERS>
            <VERS vnumber="33"> Amau’ leenggahzu pen gulpi gu le a gupha gul gunei gu tawh kibang hi.
            </VERS>
            <VERS vnumber="34"> “Hihte kei kiangah kikholin, ka vankoihna sungah kisiincip hi lo ahi hiam?
            </VERS>
            <VERS vnumber="35"> Phulakna le thukkikna kei a’ hi a, a hun ciangin amaute puk ding uh hi. Bang hang hiam cih leh amau’ gim ngah hun ding hong naita a, amau’ siat nading hong tung pah hi.
            </VERS>
            <VERS vnumber="36"> Bang hang hiam cih leh amaute’ vang a beina le sila le sila ahi lote a beina a muh ciangin Topa in a mite’ dikna kilangsak dinga, ama nasemte tungah hehpihna nei ding hi.
            </VERS>
            <VERS vnumber="37"> Tua ciangin amah in, ‘Amau’ pasian-te, a bukna uh suangpi,
            </VERS>
            <VERS vnumber="38"> amaute’ biakpiakna thau ne-in, leenggahzu tawh a biakna uh a dawnte koi-ah om ahi hiam? Amaute thosakin note kihuhsak unla, amaute, na kidalna uh hisak un!
            </VERS>
            <VERS vnumber="39"> ‘Tu-in thei un, keimah a kici pa pen kei ka hi a, kei sim loh pasian dang kuamah om lo hi. Ka that a, ka nungtasak hi. Ka liamsak a, ka damsak hi. Ka khut sung pan a hon khia zo kuamah om lo hi.
            </VERS>
            <VERS vnumber="40"> Bang hang hiam cih leh vantung lamah ka khut laamto-in ka kiciam a, a nungta tawntung ka hih mah bangin,
            </VERS>
            <VERS vnumber="41"> a tee ka namsau taatin, thu ka khen ciangin, ka galte tungah phu ka la dinga, kei hong mudahte ka thukkik ding hi.
            </VERS>
            <VERS vnumber="42"> Ka thaltangte si ka tawksak dinga, ka namsau in mi that ding hi. a kithatte le a kimante, kei hong langpangte, su gawp ding hi,’ a ci hi.
            </VERS>
            <VERS vnumber="43"> Topa’ mite phat un, no minam dangte aw; bang hang hiam cih leh amah in a nasemte’ phu la a, alangte thuk-in, ama mite’ gam adingin kilemna a bawl hi,” a ci hi.
            </VERS>
            <VERS vnumber="44"> Tua ciangin Moses hong pai-in, mite’ zakin amah le Nun’ tapa Joshua in hih la malte khempeuh a sut uh hi.
            </VERS>
            <VERS vnumber="45"> Moses in Israel-te khempeuh tungah hih thute a gen a man ciangin </VERS>
            <VERS vnumber="46"> amaute kiangah, “Hih thu khempeuh limtakin zui unla, na tate un a zuih dingin na hilh theih nadingun tuni-a note tungah kong gen thu khempeuh na lungsim uhah koih un. </VERS>
            <VERS vnumber="47"> Bang hang hiam cih leh hih pen note adingin a thuneu hi loin note’ nuntakna hi a, a luah dingin Jordan galkhat na paina uh gam sungah hih thu tawh sauveipi na hing ding uh hi,” a ci hi.
            </VERS>
            <VERS vnumber="48"> Tua ni mahmahin Topa in Moses kiangah, </VERS>
            <VERS vnumber="49"> “Jerikho gallam, Moab gam sungah a om Nebo Mual, hih Abarim mualtungah kahto in. A neih dingun Israel mite tungah ka piak Kanaan gam gal et in. </VERS>
            <VERS vnumber="50"> Hor Mual tungah na sanggampa Aaron si-in a mite kiangah a kigawm bangin, na kahtohna mualtungah si inla, na mite kiangah pai-in kigawm in. </VERS>
            <VERS vnumber="51"> Bang hang hiam cih leh Zin gam, Kadesh khua gei-a Meribah tui phual, Israel mite lakah keimah nong upna na siasak a, Israel mite lakah a siangtho-in kei nong zahtak kei hi. </VERS>
            <VERS vnumber="52"> Tua ahih manin na mai-ah a om gam na gal muh tei dinga, ahih hangin Israel mite ka piak gam sungah nang na pai kei ding hi,” a ci hi.</VERS>
        </CHAPTER>
        <CHAPTER cnumber="33">
            <VERS vnumber="1"> Hih pen, Pasian’ mi Moses in ama sih ma-in Israel mite thupha a piakna ahi hi. </VERS>
            <VERS vnumber="2"> Amah in, “Sinai panin Topa hong pai a, Sinai panin eite ading hong suak khia hi. Paran Mual panin hong taang khia a, a taklam khutah meikuang tawi-in, mi siangtho tul sawmte kiang panin a hong pai hi.
            </VERS>
            <VERS vnumber="3"> Hi taktak hi; amah in a mite it a, ama tungah a ki-ap mi khempeuh a khut sungah om hi. Tua ahih ciangin amaute in na kalsuanna hong zui uh a, nang tung panin lamlahna ngah uh hi.
            </VERS>
            <VERS vnumber="4"> Jakob mihonte’ neih dingin Moses in kote tungah ngeina khat hong pia hi.
            </VERS>
            <VERS vnumber="5"> Mite’ makaite kikhawmin, Israel minamte khempeuh a kikaihkhop ciangin, ama mi Israel-te lakah Topa, kumpi a suak hi,” a ci hi.
            </VERS>
            <VERS vnumber="6"> Reuben minamte’ thu gen a, “Reuben nungta-in si kei henla, ama mite zong mi tawm hi kei tahen,” a ci hi.
            </VERS>
            <VERS vnumber="7"> Tua ciangin Judah minamte’ thu genin, “Topa aw, Judah’ aw ngai inla, a mite kiangah amah paipih in. Na khutte tawh ama ading do inla, a galte’ dona-ah a huhpa hi in,” a ci hi.
            </VERS>
            <VERS vnumber="8"> Tua ciangin Levi minamte’ thu genin, “Levi tungah na Thummim pia inla, na midik pa tungah na Urim pia in. Massah ah na ze-et mipa, Meribah tuite-ah na kitotpih pa ahi hi.
            </VERS>
            <VERS vnumber="9"> A nu le a pa sangin nangmah hong thupi ngaihsut zaw uh a, ‘Amaute ka thupi sim kei hi,’ a ci pa ahi hi. Amah in a sanggamte paaikhia-in, a tate don lo hi. Bang hang hiam cih leh Levi minamte in na thu hong mangin, na thuciamna zui uh hi.
            </VERS>
            <VERS vnumber="10"> Amaute in na ngeina kipte Jakob suante hilhin, na thukhamte Israel-te hilh ding uh hi. Amaute in na mai-ah paknamtui hong koihin, na biakna tau tungah meihal biakna bup hong koih ding uh hi.
            </VERS>
            <VERS vnumber="11"> Topa aw, ama nate tungah thupha pia inla, a khut tawh a sepnate saang in. A galte’ kawng sutan inla, a dingkik zo nawn lo dingin amah a mudahte su gawp in,” a ci hi.
            </VERS>
            <VERS vnumber="12"> Benjamin minamte’ thu genin, “Topa in a it mipa ama kiangah nuam takin om hi. Amah in sun tawntung kemin, amaute lakah om hi,” a ci hi.
            </VERS>
            <VERS vnumber="13"> Josef minamte’ thu genin, “Topa in ama leitang, tung lamah a om vantung letsong hoih pente, le nuai-a om a thuknate tawh,
            </VERS>
            <VERS vnumber="14"> ni hanga gah a hoih pente, le kha hanga piang a hoih pente tawh,
            </VERS>
            <VERS vnumber="15"> tanglai mualte tunga piang a hoih a limci pente le tawntung mualte’ hauhna tawh,
            </VERS>
            <VERS vnumber="16"> leitung le a tunga om letsong hoih pente le sawlbawk lakah a teengpa’ maipha tawh thupha pia tahen. Hihte khempeuh, Josef tungah tung henla, a sanggamte lakah ulian ahi mipa’ lu tungah tung tahen.
            </VERS>
            <VERS vnumber="17"> A tacil, bawngtal bangin thahat a, a kite, gamsial kite tawh kibang hi. Amah in tuate tawh mite nawt dinga, leimong dongah amaute khempeuh phul ding hi. Efraim mi tul sawmte tua bang hi a, Manasseh minam tul tampite zong tua bangmah ahi hi,” a ci hi.
            </VERS>
            <VERS vnumber="18"> Zebulun minamte’ thu genin, “Zebulun aw, na pai khiatna-ah lungdam in. Issakhar aw, na puanbukte sungah lungdam in.
            </VERS>
            <VERS vnumber="19"> Amaute in a mual uhah mite sam ding uh a, amaute in tua lai-ah biakpiakna mante pia ding uh hi. Bang hang hiam cih leh amaute in tuipi tung le sehnel sungah na manpha kiseelte ngah uh hi,” a ci hi.
            </VERS>
            <VERS vnumber="20"> Gad minamte’ thu genin, “Gad a lianin a bawlpa in thupha ngah tahen! Gad in humpinelkai bangin buk khikhe a, amah in a baan le a luzang, a balkham hi.
            </VERS>
            <VERS vnumber="21"> Amah in lei hoih penna mun ama adingin teel hi. Bang hang hiam cih leh a ukpa’ tanh kikoihcingsak hi. Mi makaite’ ngahte mah amah zong kingahsak a, amah in Israel-te tawh Topa’ thupiakna le thuman khennate a sem hi,” a ci hi.
            </VERS>
            <VERS vnumber="22"> Dan minamte’ thu genin, “Dan pen Bashan panin a diang khia humpinelkai no ahi hi,” a ci hi.
            </VERS>
            <VERS vnumber="23"> Naftali minamte thu genin, “O Naftali, maipha tawh nuam a sa, Topa’ thupha tawh a kidim, bualtuite le leitaw lam a nei pa,” a ci hi.
            </VERS>
            <VERS vnumber="24"> Asher minamte thu genin, “Asher in tapa dangte sangin thupha ngah zaw tahen. A sanggamte’ pahtak hi henla, a gam sungah oliv thau kidim tahen.
            </VERS>
            <VERS vnumber="25"> Na khuapite, sik le sumngo tawh kidal dinga, na nuntak laiteng na thahatna tua bang hi ding hi,” a ci hi.
            </VERS>
            <VERS vnumber="26"> “Israel aw, nangmah huh dingin vantungah a tuang a liatna tawh vanpi-ah a om, Pasian tawh a kibang kuamah dang om lo hi.
            </VERS>
            <VERS vnumber="27"> Tawntung Pasian pen nangma omna hi a, nangmah huh dingin tawntung khutte a om hi. Amah in na mai-ah galte nawtkhia-in, ‘Susia un,’ ci hi.
            </VERS>
            <VERS vnumber="28"> Tua ahih ciangin Israel mite lungmuangin om ding uh hi. Jakob suante bek an le leenggahzu gamah om hi. Hi taktak hi, a vantungte in daitui hong khiatsuk hi. Israel aw, mi nuamsa na hi hi. Nang hong kihuhna lum le na gualzawhna lum le na gualzawhna namsau ahi Topa in nang banga a hotkhiat mi kua om ahi hiam?
            </VERS>
            <VERS vnumber="29"> Na galte in hong mai-etin, na kiangah hong pai ding uh a, amaute na tuancil ding hi,” a ci hi.</VERS>
        </CHAPTER>
        <CHAPTER cnumber="34">
            <VERS vnumber="1"> Tua ciangin Moab zanglei panin Jerikho gal Nebo Mual, Pisgah dawnah Moses paito hi. Tua ciangin Topa in gam khempeuh, Gilead gam pan Dan ciang dong, </VERS>
            <VERS vnumber="2"> Naftali gam khempeuh, Efraim le Manasseh gam, Judah gam khempeuh Nitumna Tuipi dong, </VERS>
            <VERS vnumber="3"> Negeb gam le nisuh kung khuapi kuam a kici Jerikho panin Zoar ciang dong a kikhung zanglei a lak hi. </VERS>
            <VERS vnumber="4"> Tua ciangin Topa in ama kiangah, “Hih gam, Abraham, Isaac le Jakob tungah kiciamin, ‘Na suanlekhakte uh tungah ka pia ding hi,’ ka cih leitang ahi hi. Na mit tawh nang kong musak khin a, ahih hangin tua lai-ah nang na pai kei ding hi,” a ci hi.
            </VERS>
            <VERS vnumber="5"> Tua ahih ciangin Topa’ thugenna bangin Topa’ nasem Moses pen Moab gamah si a, </VERS>
            <VERS vnumber="6"> Bethpeor galkhat, Moab gam kuamah amah kiphum hi. Ahih hangin tuhun dongin a kiphumna mun kuamah in thei lo hi. </VERS>
            <VERS vnumber="7"> Moses a sihin kum za le kum sawmnih pha hi. A mit maang lo a, a tha ngeina zong kiam lo hi. </VERS>
            <VERS vnumber="8"> Moab zanglei-ah Israel mite ni sawmthum sung Moses hangin a kah khit uh ciangin Moses hangin kahna le thumna a veng ta hi.
            </VERS>
            <VERS vnumber="9"> Tua ciangin Moses in, ama tungah a khut nga khin ahih manin Nun tapa Joshua lungsim pilna tawh a kidim hi. Tua ahih ciangin Israel mite in ama thu mangin, Topa in Moses a thupiaksa bangin a gamta uh hi.
            </VERS>
            <VERS vnumber="10"> Israel mite sungah Moses bangin Topa in maitang kimu-in a theih kamsang dang kuamah om lo hi. </VERS>
            <VERS vnumber="11"> Egypt gam sungah Faro le a nasemte le a gam khempeuh ah a hih dingin Topa in ama tungah a piak limte le na lamdangte khempeuh a nei kuamah dang om lo hi. </VERS>
            <VERS vnumber="12"> Israel-te khempeuh muhna-ah Moses in a hih a lian vangliatna le a lauhuaite khempeuh a hih thei, amah tawh a kibang kuamah dang om lo hi</VERS>
        </CHAPTER>
    </BIBLEBOOK>
    <BIBLEBOOK bnumber="6" bname="Joshua" bsanme="JOS">
        <CHAPTER cnumber="1">
            <VERS vnumber="1"> Topa’ nasem Moses a sih khit ciangin Topa in Moses’ nasem, Nun tapa Joshua kiangah, </VERS>
            <VERS vnumber="2"> “Ka nasem pa Moses si ta ahih ciangin tu-in ding inla, nang le hih mite khempeuh, hih Jordan kantanin Israel mite tungah ka piak gam sungah pai un. </VERS>
            <VERS vnumber="3"> Moses tungah ka ciamsa bangin na khe in a sikna mun khempeuh nang tungah kong pia hi. </VERS>
            <VERS vnumber="4"> Sehnel gam le hih Lebanon panin gun lianpi Eufratis gun dong, ni a tumna lama Tuipi Lian lam, Hit mite’ leitang khempeuh nangma gam hi ding hi. </VERS>
            <VERS vnumber="5"> Na nuntak sung tawntung kuamah in na mai hong khak zo lo ding hi. Moses tawh ka om mah bangin nang tawh zong kong om ding hi. Nang kong tamasak kei dinga, kong nusia kei ding hi.  </VERS>
            <VERS vnumber="6"> Thahat inla, hang in; bang hang hiam cih leh amaute piak dingin a pu a pate uh tungah ka ciam leitang hih mite na luahsak ding hi. </VERS>
            <VERS vnumber="7"> Thahat-in hang inla, ka nasem Moses in nang hong piak thukhamte khempeuh tawh kizui-in na gamtat ding limtakin ngaihsun in. Na paina peuhah hoihtakin na lamzan theih nadingin tuate khat zong pelh kei in. </VERS>
            <VERS vnumber="8"> Hih thukham laibu na mangngilh ngei kei ding hi. A sunga kigelh thute khempeuh tawh kizui-in na gamtat theih nadingin sunlezanin na lung ngaingai ding hi. Tua hileh na maa vang dinga, na nasep tangtung ding hi. </VERS>
            <VERS vnumber="9"> Thu hong pia khin hi lo ka hi hiam? Thahat inla hang in. Lau kei inla lungkia kei in; bang hang hiam cih leh na paina peuhpeuhah Topa na Pasian nang tawh hong om hi,” a ci hi.
            </VERS>
            <VERS vnumber="10"> Tua ciangin Joshua in mi makaite thu pia-in, </VERS>
            <VERS vnumber="11"> “Giahphual ah pai unla, mite thu pia-in, ‘Na lam-an ding uh kiging khol un; bang hang hiam cih leh Topa na Pasian un na neih dingun note hong piak leitangah pai-in a luah dingin ni thum sungin hih Jordan a galkah ding na hi uh hi,’ ci un,” a ci hi.
            </VERS>
            <VERS vnumber="12"> Tua ciangin Joshua in Reuben mite, Gad mite le Manasseh minam a langte tungah, </VERS>
            <VERS vnumber="13"> “‘Topa na Pasian un note tawlngakna mun hong pia-in, hih leitang note hong pia ding hi,’ a cihna Topa’ nasem Moses in note tungah hong gen kammal phawk un. </VERS>
            <VERS vnumber="14"> Moses in Jordan galkhat a note hong piak leitangah na zite uh, na taneute uh le na ganhingte uh a na om ding uh hi. Ahih hangin note lakah galhang mi khempeuh in hiam tawi-in Jordan kantanin na sanggamte uh mai-ah pai-in, </VERS>
            <VERS vnumber="15"> note hong piak bangin Topa in na sanggamte uh tungah tawlngakna pia-in, Topa na Pasian un amaute a piak leitang amaute in zong a luah mateng uh na huh ding uh hi. Tua ciangin note’ neih leitangah ciahkikin, Topa’ nasem Moses in Jordan gal ni a suahna lamah note hong piak leitang na luah ding uh hi,” a ci hi. </VERS>
            <VERS vnumber="16"> Amaute in Joshua dawngin, “Kote nong thupiak khempeuh ka hih ding uh a, nong sawlna peuhpeuhah ka pai ding uh hi. </VERS>
            <VERS vnumber="17"> Na khempeuh ah Moses’ thu ka man uh mah bangin nangma thu zong kong mang ding uh hi. Moses a ompih mah bangin Topa na Pasian in nang hong ompih tahen! </VERS>
            <VERS vnumber="18"> Na thupiakna le na thute, na thupiak peuhpeuh hong langpangin a mang lo mipa kithat ding hi. Thahat inla hang in,” a ci uh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Tua ciangin Nun’ tapa Joshua in Shittim panin thukanin mi nih sawlsim a, “Pai-in gam va en unla, a diakdiakin Jerikho khua hong en un,” a ci hi. Amaute pai uh a, Rahab min nei numei paktat nu’ inn-ah tungin giak uh hi. </VERS>
            <VERS vnumber="2"> Jerikho kumpipa tungah, “Gam sung a en dingin Israel mi pawlkhat tu nitakin hih lai-ah hong tung zo hi,” ci-in kigen hi. </VERS>
            <VERS vnumber="3"> Tua ciangin Jerikho kumpipa in Rahab kiangah mi sawlin, “Na inn sunga hong tum, na kiang a hong tung mite hong pai khiatpih in; bang hang hiam cih leh gam khempeuh a en dingin amaute hong pai uh hi,” a ci hi. </VERS>
            <VERS vnumber="4"> Ahih hangin Rahab in tua mi nihte la-in na seel khin hi. Tua ahih ciangin amah in, “Hi mah hi, ka kiangah mi hong pai uh hi. Ahih hangin amaute koi pan hong pai uh hiam, cih ka thei kei hi. </VERS>
            <VERS vnumber="5"> Kulhkongpi a kikhak ding khuamial ciangin tua mite pai khia uh a, koi-ah pai uh hiam, cih ka thei kei hi. Manlangin amaute delh le-uhcin na pha kha ding uh hi,” a ci hi. </VERS>
            <VERS vnumber="6"> Ahih hangin amah in innkhum zangah tua mite paipih to-in innkhum zangah a koih ngei bangin a koihsa anthul kungte lakah amaute seel khin hi. </VERS>
            <VERS vnumber="7"> Tua ahih ciangin mite in Jordan lamah ngahmun dong delh uh a, a delhte a pai khiat phetin kulhkongpi kikhak hi.
            </VERS>
            <VERS vnumber="8"> Amaute a lup ma-in innkhum zanga amaute kiangah Rahab paito-in </VERS>
            <VERS vnumber="9"> tua mite kiangah, “Topa in note’ tungah hih leitang hong piak khitna ka thei a, note ka hong kihta mahmah uh hi. Hih gam sunga a teeng mi khempeuh note’ hangin lunggim uh hi. </VERS>
            <VERS vnumber="10"> Bang hang hiam cih leh Egypt panin nong pai khiat lai-un Topa in note’ mai-ah San Tuipi a kansakna le Jordan galkhat a om na suksiat mang uh Amor mite’ kumpi nihte ahi Sihon le Og tungah na bawlna uh ka za khin uh hi. </VERS>
            <VERS vnumber="11"> Tua thu ka zak phetun ka lungsim uh bei a, note’ hangin mite’ lungsimah hanna bei hi; bang hang hiam cih leh Topa na Pasian uh, tunga om vantung le nuai-a om leitungah Pasian ahi hi. </VERS>
            <VERS vnumber="12"> Tua ahih ciangin tu-in note tungah kong dik gamtat bangin note zong ko innkuan-ah nong dik gamtat nading uh Topa’ min tawh kei tungah hong kiciam unla, a man taktak lim khat kei hong pia un. </VERS>
            <VERS vnumber="13"> Ka nu, ka pa, ka sanggamnute, ka sanggampate le amaute tawh a kizomte khempeuh hong hon unla, sihna panin kote hong suaktasak un,” a ci hi. </VERS>
            <VERS vnumber="14"> Mite in ama tungah, “Nang’ tangin kote ka si ngam uh hi. Hih ko’ thu na genkhiat kei nakleh, Topa in kote tungah hih leitang hong piak ciangin nang tungah dikna le thumanna tawh kong gamta ding uh hi,” a ci uh hi.
            </VERS>
            <VERS vnumber="15"> Tua ciangin amah in tawlet panin khau khat tawh amaute khaisuk hi. Bang hang hiam cih leh khuapikulh sung lampangah ama inn kilam a, khuapikulh sungah amah teeng hi. </VERS>
            <VERS vnumber="16"> Amah in amaute kiangah, “Mualtungah pai un. Hong delhte tawh na kituak kha ding uh hi. Hong delhte hong ciahkik mateng ni thum sung tua lai-ah bu un. Tua khit ciangin na pai nading uhah na pai thei ding uh hi,” a ci hi. </VERS>
            <VERS vnumber="17"> Mite in ama kiangah, “Kote nong kiciamsak thuciamna thu tawh kisai-in ka paubaang kei ding uh hi. </VERS>
            <VERS vnumber="18"> En in, hih leitangah kong pai uh ciangin kote nong khaisukna hih tawlet-ah hih khauhual san na khih ding hi. Na inn sungah na nu le na pa, na sanggamte le na pa’ innkuanpihte khempeuh na khawm ding hi. </VERS>
            <VERS vnumber="19"> Mi khatpeuh na inn sung panin kongzing lampi-ah a pai khiat le ama sihna pen ama khialhna hang hi dinga, kote ka siang ding uh hi. Ahih hangin inn sungah nang tawh a om mi khatpeuh a kisukkhak leh, ama sihna pen kote’ khialhna hi ding hi. </VERS>
            <VERS vnumber="20"> Ahih hangin hih ko thute na genkhiat leh, kote nong kiciamsak thuciamna tawh kisai-in kote ka siang ding uh hi,” a ci uh hi. </VERS>
            <VERS vnumber="21"> Tua ciangin amah in, “Na thugen bangun hi tahen,” a ci hi. Tua ciangin amah in amaute sawl khia a, amaute pai khia uh hi. Amah in a khauhual san a tawlet-ah a khih hi. </VERS>
            <VERS vnumber="22"> Amaute pai khia-in mualtungah pai uh a, a delhte a ciahkik mateng ni thum sung om uh hi. Bang hang hiam cih leh a delhte in lamdung khempeuh zongin bangmah mu lo uh hi. </VERS>
            <VERS vnumber="23"> Tua ciangin mual tung panin mi nihte paisukkik uh a, galkahin Nun’ tapa Joshua kiangah tungin amau’ tunga thupiang khempeuh a gen uh hi. </VERS>
            <VERS vnumber="24"> Amaute in Joshua kiangah, “Topa in leitang khempeuh eite’ khut sungah hong pia taktak hi. Tua tham loin tua gam a teeng mi khempeuh eite’ hangin lungmang uh hi,” a ci uh hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> A zing ciangin Joshua tho baihin Israel mi khempeuh tawh Shittim pan ding khia-in Jordan gun tung uh a, a galkah ma-un tua munah a giak uh hi. </VERS>
            <VERS vnumber="2"> Ni thum a cin ciangin giahphual ah uliante pai-in </VERS>
            <VERS vnumber="3"> mite thu pia uh a, “Topa na Pasian uh Thuciamna Singkuang Levi siampite in a puak na muh uh ciangin na omna panun ding khia-in na zui ding uh hi. </VERS>
            <VERS vnumber="4"> Hih lamah pai ngei lo na hih manun na pai nading uh lampi tu-a bangin na thei ding uh hi. Ahi zongin note le tua Thuciamna Singkuang kikalah mun awng, pi tulthum bang om ding hi. A gei-ah pai kei un,” a ci uh hi. </VERS>
            <VERS vnumber="5"> Tua ciangin Joshua in mite kiangah, “Nomau mah kisiangsak tawm un; bang hang hiam cih leh zing ciangin note’ lakah Topa in na lamdangte hong bawl ding hi,” a ci hi. </VERS>
            <VERS vnumber="6"> Tua ciangin Joshua in siampite kiangah, “Thuciamna Singkuang la unla, mite’ mai-ah paisuak un,” a ci hi. Amaute in Thuciamna Singkuang la-in mite’ mai-ah a pai uh hi.
            </VERS>
            <VERS vnumber="7"> Tua ciangin Topa in Joshua kiangah, “Moses tawh ka omkhop bangin nang tawh kong omkhop nading thu amaute in a theih nadingun Israel mite khempeuh muhna-ah tuni-in nang liatsak ding ka kipan ding hi. </VERS>
            <VERS vnumber="8"> Thuciamna Singkuang a pua siampite thu na pia dinga, ‘Jordan tuite’ gei na tun uh ciangin Jordan tui sungah tang loin na ding ding uh hi,’ na ci ding hi,” a ci hi. </VERS>
            <VERS vnumber="9"> Tua ciangin Joshua in Israel mite kiangah, “Hih lai-ah hong pai unla, Topa na Pasian uh thute za un,” a ci hi. </VERS>
            <VERS vnumber="10"> Joshua in, “A nungta Pasian note lakah a omna hih thu tawh na thei ding uh hi. Amah in pel loin note’ mai panin Kanaan mite, Hit mite, Hiv mite, Perez mite, Girgash mite, Amor mite le Jebus mite hawl khia ding hi. </VERS>
            <VERS vnumber="11"> En un, leitung buppi’ Topa’ Thuciamna Singkuang note’ mai Jordan lamah pai ding hi. </VERS>
            <VERS vnumber="12"> Tua ahih ciangin tu-in Israel minamte sung panin nam khat pan mi khat, mi sawm le nih teel un. </VERS>
            <VERS vnumber="13"> Leitung buppi’ Topa ahi Topa’ Thuciamna Singkuang a pua siampite’ khete in Jordan tui a sik ciangin Jordan tuite luang nawn lo dinga, a tunglam panin hong luangsuk tuite lomkhatin khawl ding hi,” a ci hi.
            </VERS>
            <VERS vnumber="14"> Tua ahih ciangin mite’ mai-ah Thuciamna Singkuang a pua siampite tawh Jordan galkah dingin a puanbuk uh panin mite ding khia-in, </VERS>
            <VERS vnumber="15"> Thuciamna Singkuang a puate Jordan tunga, Thuciamna Singkuang a pua siampite’ khe tui-ah a kidiah ciangin (anlak hun sung khempeuh Jordan a piau khempeuh ah let hi), </VERS>
            <VERS vnumber="16"> a saklam panin hong luangsuk tuite khawlin khangto a, a gamlapi, Zarethan gei-a khuapi Adamah-ah a lomin kikhol a, Ci Tuipi a kici Arabah tuipi-ah a luangsukte kikhentat siang hi. Tua ciangin Jerikho gei-ah mite galkah uh hi. </VERS>
            <VERS vnumber="17"> Israel-te khempeuh lei keu tungah a galkah sung, minam bup in Jordan a khen khit mateng, Topa’ Thuciamna Singkuang a pua siampite Jordan gun laizang lei keu tungah ding uh hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> A minam bupin Jordan a galkah khit uh ciangin Topa in Joshua kiangah, </VERS>
            <VERS vnumber="2"> “Nam khat pan mi khat, mite lak panin mi sawm le nih teel inla, </VERS>
            <VERS vnumber="3"> amaute thu pia-in, ‘Siampite’ khe a dinna mun mahmah, Jordan gun laizang panin suangtum sawm le nih la unla, a galah pua-in tu nitakin na giahna uh munah koih un,’ ci in,” a ci hi. </VERS>
            <VERS vnumber="4"> Tua ciangin Joshua in nam khat panin mi khat, ama sehsa mi sawm le nihte Israel mite lak panin a sam hi. </VERS>
            <VERS vnumber="5"> Joshua in amaute kiangah, “Topa na Pasian uh Thuciamna Singkuang mai Jordan laizangah pai unla, note in Israel minam phazah tawh kizui-in suangtum khat ciat la-in na liangko tung uhah pua un. </VERS>
            <VERS vnumber="6"> Hong tung ding hunah na tate un, ‘Hih suangtumte bang a cihnopna ahi hiam?’ ci-in hong dot ciangin note’ lakah lim khat hi ding hi. </VERS>
            <VERS vnumber="7"> Tua ciangin amaute kiangah, ‘Topa’ Thuciamna Singkuang mai-ah Jordan tuite kikhentan a, Jordan a galkah laitakun Jordan tuite kikhentan hi,’ na ci ding uh hi. Tua ahih ciangin hih suangtumte pen Israel mite tungah a tawntungin phawkna hi ding hi,” a ci hi.
            </VERS>
            <VERS vnumber="8"> Joshua’ thupiak bangin Israel mite gamta uh a, Topa in Joshua a thupiak bangin Israel minam a phazah tawh kizui-in Jordan laizang panin suangtum sawm le nih a la uh hi. Amaute in a giahna uh munah tuate pua-in a koih uh hi. </VERS>
            <VERS vnumber="9"> Tua ciangin Joshua in Thuciamna Singkuang a pua siampite’ khe a dinnasa mun, Jordan laizangah zong suang sawm le nih mah a phut hi. Tuni dongin tua suangte tua mun mahah omlai hi. </VERS>
            <VERS vnumber="10"> Bang hang hiam cih leh Moses in Joshua a thupiak bangin mite tungah a gen dingin Topa in Joshua a thupiak khempeuh a vekpi-in a kiman khit matengin Jordan laizangah Thuciamna Singkuang a pua siampite a ding uh hi. Mite nawhsa-in galkah uh hi. </VERS>
            <VERS vnumber="11"> Mite khempeuh a galkah khit uh ciangin Topa’ Thuciamna Singkuang le siampite, mite’ mai-ah na ma pai uh hi. </VERS>
            <VERS vnumber="12"> Moses in amaute a sawlsa bangin Israel mite mai-ah hiam tawi-in Reuben minamte, Gad minamte le Manasseh minam alangte na ma pai uh a, </VERS>
            <VERS vnumber="13"> mi tul sawmli bang galdo dingin hiam tawi-in a baihsa-in Jerikho zanglei lam Topa’ mai-ah a pai uh hi. </VERS>
            <VERS vnumber="14"> Tua ni-in Israel-te khempeuh’ muhna-ah Topa in Joshua liansak hi. Amaute in Moses lamdangsa-in a om uh mah bangin Joshua a nuntak sung tawntung lamdangsa-in a om uh hi.
            </VERS>
            <VERS vnumber="15"> Tua ciangin Topa in Joshua kiangah, </VERS>
            <VERS vnumber="16"> “Thuciamna Singkuang a pua siampite Jordan panin hong pai khiat nading thu pia in,” a ci hi. </VERS>
            <VERS vnumber="17"> Tua ahih ciangin Joshua in siampite thu pia a, “Jordan panin hong pai khia un,” a ci hi. </VERS>
            <VERS vnumber="18"> Topa’ Thuciamna Singkuang a pua siampite Jordan laizang panin hong pai khia-in, siampite’ khe lei keu tungah hong omtoh ciangin, a ngeina bangin amau’ munah Jordan tuite hong luangkikin a piau khempeuh a tuum hi.
            </VERS>
            <VERS vnumber="19"> Kha masa a ni sawm ni-in Jordan panin mite pai khia uh a, Jerikho nisuahna lam gamgi Gilgal-ah giahphual sat uh hi. </VERS>
            <VERS vnumber="20"> Jordan panin a lakkhiat uh tua suangtum sawm le nihte Joshua in Gilgal-ah a phut hi. </VERS>
            <VERS vnumber="21"> Tua ciangin amah in Israel mite kiangah, “Hong tung ding hunah na tate un, ‘Hih suangte bang a cihnopna ahi hiam?’ ci-in hong dot uh ciangin, </VERS>
            <VERS vnumber="22"> ‘Israel-te in lei keu tungtawnin hih Jordan kantan hi,’ ci-in na tate uh na theisak ding uh hi. </VERS>
            <VERS vnumber="23"> Bang hang hiam cih leh eite in i kantan khit matengin Topa na Pasian un a kansak San Tuipi tungah a bawl bangin, note in na kantan khit matengun Topa na Pasian un Jordan tuite note adingin kangsak hi. </VERS>
            <VERS vnumber="24"> Topa vanglian mahmah hi, ci-in leitung mi khempeuh in a theih nading le Topa na Pasian uh na zahtak tawntung theih nading uh ahi hi,” a ci hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Nitumna lam Jordan galkhat a om Amor mite’ kumpite khempeuh le tuipi gei-a om Kanaan mite’ kumpi khempeuh in, Israel mite in a kantan khit mateng amaute adingin Jordan tuite Topa in a kansakna thu a zak uh ciangin lungmang uh a, Israel mite’ hangin a lungsim uh a bei hi.
            </VERS>
            <VERS vnumber="2"> Tua hun laitakin Topa in Joshua kiangah, “Meisuang tem bawl inla, Israel mite a nih veina vun atkik in,” a ci hi. </VERS>
            <VERS vnumber="3"> Tua ahih ciangin Joshua in meisuang tem bawl a, Gibeath-haaraloth munah Israel mite a vun a at hi. </VERS>
            <VERS vnumber="4"> Joshua in amaute vun a atna a thu in: Egypt gam panin hong pai khia pasal galhang mite khempeuh, Egypt panin hong pai khiat khit uh ciangin lamkal sehnel gamah si khin uh hi. </VERS>
            <VERS vnumber="5"> Hong pai khia mite khempeuh vun a ki-at khit hangin Egypt panin hong pai khiat khit uh sehnel gam lamkal a suak mite khempeuh a vun uh ki-at nai lo hi. </VERS>
            <VERS vnumber="6"> Bang hang hiam cih leh amaute in Topa’ thu a ngaih lohna hangun Egypt panin a hong pai khia minam bup, galhang mite a sih khit dong kum sawmli sung sehnel gamah Israel mite lam pai uh hi. Topa in amau’ tungah a piak dingin a pu a pate tungah a ciamsa bawngnawi le khuaizu tui bangin a luanna leitang a muhsak loh nading thu amaute tungah Topa kiciam hi. </VERS>
            <VERS vnumber="7"> Tua ahih ciangin Joshua in vun a at mite pen, amaute’ tangin amah in a piansak amau’ tate ahi hi. Bang hang hiam cih leh lampi-ah amaute a vun ki-at nai lo ahih manin vun at nai loh ahi uh hi.
            </VERS>
            <VERS vnumber="8"> Minam bup vun ki-atna a man khit ciangin giahphual amau’ mun ciatah a dam mateng a om uh hi. </VERS>
            <VERS vnumber="9"> Tua ciangin Topa in Joshua kiangah, “Tuni-in note’ tung panin Egypt gamah sal suakin na minsiatna uh ka zial khia hi,” a ci hi. Tua ahih ciangin tua mun pen tuni dongin Gilgal kici hi.
            </VERS>
            <VERS vnumber="10"> Israel mite Gilgal-a giahphual ah a om sungun tua kha a ni sawm le li ni nitakin Jerikho zanglei-ah Paisan Pawi a bawl uh hi. </VERS>
            <VERS vnumber="11"> Paisan Pawi khit a zing ciang ni teekteekin amaute in tua gam a piang silngo sawh loh moh le ankan a ne uh hi. </VERS>
            <VERS vnumber="12"> Tua gam a piang a nek ni uh a zing ciangin manna a bei ta hi. Israel mite in manna nei nawn lo uh a, ahih hangin tua kumin Kanaan leitang a piangte a ne uh hi.
            </VERS>
            <VERS vnumber="13"> Jerikho khua kiangah Joshua a tun ciangin a khuadaktoh leh, a khut sungah namsau dawhsa tawh mi khat a mai-ah na ding hi. Ama kiangah Joshua pai-in, “Ko’ pawl na hi hiam, ahih kei leh ka langte’ pawl na hi hiam?” a ci hi. </VERS>
            <VERS vnumber="14"> Amah in, “Hilo hi; Topa’ galkapte a ukpa-in tu-in kong pai hi,” a ci hi. Joshua zong bok sukin bia-in ama kiangah, “Ka topa in a nasem pa bang hong sawl nuam ahi hiam?” a ci hi. </VERS>
            <VERS vnumber="15"> Tua ciangin Topa’ galkapte a ukpa in Joshua kiangah, “Na khe panin na khedapte suah in. Bang hang hiam cih leh na dinna mun a siangtho leitang ahi hi,” a ci hi. Tua bangmahin Joshua a gamta hi.</VERS>
        </CHAPTER>
        <CHAPTER cnumber="6">
            <VERS vnumber="1"> Tu-in Israel mite’ hangin Jerikho kulhkongpi kikhakcip a, kuamah pusuak thei lo, sungtum thei lo hi. </VERS>
            <VERS vnumber="2"> Tua ciangin Topa in Joshua kiangah, “Thei in, na khut sungah a kumpipa le a mi thahatte tawh Jerikho khua kong pia khin hi. </VERS>
            <VERS vnumber="3"> Khuapi kimkotah galkap mi khempeuh khatvei na pai ding uh hi. Tua bangin ni guk sung na pai ding uh hi. </VERS>
            <VERS vnumber="4"> Siampi sagih in Thuciamna Singkuang mai-ah tuutal ki peengkul sagih tawi ding uh hi. A ni sagih ni-in khuapi kimkotah sagihvei na pai ding uh a, siampite in peengkul tum ding uh hi. </VERS>
            <VERS vnumber="5"> Amaute in tuutal ki sauveipi a ginsak khit uh ciangin, peengkul aw na zak phetun nakpitakin mi khempeuh awng ding uh hi. Khuapikulh cimmai dinga, mi khempeuh amau mai ciatah tangtakin khuapi sungah paisuak ding uh hi,” a ci hi. </VERS>
            <VERS vnumber="6"> Tua ahih ciangin Nun tapa Joshua in siampite samin amaute kiangah, “Thuciamna Singkuang la unla, tua Topa’ Thuciamna Singkuang mai-ah siampi sagihte tuutal ki peengkul sagih tawisak un,” a ci hi. </VERS>
            <VERS vnumber="7"> Tua ciangin amah in mite kiangah, “Mai nawtin pai un. Khuapi kimkotah pai unla, Topa’ Thuciamna Singkuang mai-ah hiam tawi mite paisak un,” a ci hi.
            </VERS>
            <VERS vnumber="8"> Joshua in mite a thupiak bangin Topa’ mai-ah a pai tuutal ki peengkul a tawi siampi sagihte mai nawtin pai-in peengkul tum uh a, Topa’ Thuciamna Singkuang in amaute zui hi. </VERS>
            <VERS vnumber="9"> Tua ciangin peengkul a tum siampite’ mai-ah hiam tawi mite pai uh a, peengkulte a kitum suak hun laitakin Thuciamna Singkuang nungah a nungdalte a pai uh hi. </VERS>
            <VERS vnumber="10"> Ahih hangin Joshua in mite thu pia-in, “Awng un, ci-a kong sawl hun matengin note awng loin, na aw uh zong na kizasak kei ding uh a, na kam panun aw khat beek ging khia lo ding hi. Awng un, kong cih ciangin na awng bek ding uh hi,” a ci hi. </VERS>
            <VERS vnumber="11"> Tua ahih ciangin amah in Topa’ Thuciamna Singkuang khuapi kimkotah khatvei paisak a, amaute hong ciahkikin giahphual ah a zan giak uh hi.
            </VERS>
            <VERS vnumber="12"> Tua ciangin zingsangin Joshua tho baih a, siampite in Topa’ Thuciamna Singkuang a la uh hi. </VERS>
            <VERS vnumber="13"> Topa’ Thuciamna Singkuang mai-ah a pai tuutal ki peengkul sagih a tawi siampi sagihte paisuakin peengkulte tumsuak uh hi. Amaute’ mai-ah hiam tawite pai-in, peengkulte a kitum suak hun laitakin Topa’ Thuciamna Singkuang nungah a nungdalte a pai uh hi. </VERS>
            <VERS vnumber="14"> A ni nih ni-in khuapi kimkotah khatvei pai uh a, giahphual ah ciahkik uh hi. Tua bangin ni guk sung a hih uh hi.
            </VERS>
            <VERS vnumber="15"> A ni sagih ni-in khuavak tungin tho baih uh a, tua bangmahin khuapi kimkotah sagihvei a pai uh hi. Tua ni bekin khuapi kimkotah amaute sagihvei pai uh hi. </VERS>
            <VERS vnumber="16"> A sagih veina-ah, siampite in peengkul a tum ciangin Joshua in mite kiangah, “Awng un; bang hang hiam cih leh Topa in khuapi note hong piazo hi. </VERS>
            <VERS vnumber="17"> Khuapi le a sunga omte khempeuh pen Topa’ tungah biakna-in kisusia ding hi. Amah in i sawl kamtaite na seel ahih manin numei paktat Rahab le ama inn sungah amah tawh a omkhawmte khempeuh bek hing ding hi. </VERS>
            <VERS vnumber="18"> Ahih hangin suksiat dingin a kiseh nate panin nomau mah na kikem ding uh hi. Tua hikeileh tuate na suksiat ding uh ciangin a kisusia ding nate khat peuhpeuh iplahin la kha-in Israel-te’ giahphual sungah siat nading na khat suaksakin haksatna na tun kha ding uh hi. </VERS>
            <VERS vnumber="19"> Ahih hangin ngun le kham, sumngo le sik tawh kibawl nazatte Topa adingin a siangtho ahi hi. Topa’ sumkoihna-ah tuate tung ding hi,” a ci hi. </VERS>
            <VERS vnumber="20"> Tua ahih ciangin mite awng a, peengkulte kitum hi. Mite in peengkul aw a zak phetun nakpitakin awng uh a, kulhpi cimmai-in, mi khempeuh amau mai ciatah tangtakin khuapi sungah pai uh a, khuapi a la uh hi. </VERS>
            <VERS vnumber="21"> Tua ciangin amaute in khuapi sunga om khempeuh numei le pasal, a moi a ham, bawngtalte, tuute le late khempeuh namsau tawh that mang khin uh hi.
            </VERS>
            <VERS vnumber="22"> Tua ciangin Joshua in tua gam thu a va kansim mi nihte kiangah, “Numei paktat nu’ inn-ah va pai unla, tua lai panin a numei le amah tawh a kizom khempeuh, ama tungah na ciamsa bangun hong pai khiatpih un,” a ci hi. </VERS>
            <VERS vnumber="23"> Tua ahih ciangin thu kansim tangvalte va tum uh a, Rahab, a nu, a pa, a sanggamte le amah tawh a kizom khempeuh a pai khiatpih uh hi. Amaute in tua nu’ tanau teng khempeuh paipih uh a, Israel-te’ giahphual pualamah a koih uh hi. </VERS>
            <VERS vnumber="24"> Amaute in khuapi le a sunga om khempeuh mei tawh hal uh a, ngun le kham, sumngo le sik tawh a kibawl nazatte bek Topa’ inn-a sumkoihna-ah a koih uh hi. </VERS>
            <VERS vnumber="25"> Ahih hangin numei paktat Rahab le tua nu tawh a kizomte khempeuh Joshua in a hingkhawi hi. Jerikho khua thu a kansim dingin Joshua in a sawl kamtaite tua nu in na seel ahih manin tuni dongin Israel mite lakah a suanlekhakte a teeng uh hi.
            </VERS>
            <VERS vnumber="26"> Tua hun laitakin Joshua in amaute tungah thuciamna khat koih a, “Mi khat kipanin hih Jerikho khuapi a lamkik pa in Topa’ mai-ah samsiatna thuak tahen. A tacil luang khaamin tua khuapi bulpi phut dinga, a tapa neu pen luang khaamin a kulhkongpite phut ding hi,” a ci hi.
            </VERS>
            <VERS vnumber="27"> Tua bangin Topa in Joshua ompih a, gam khempeuh ah ama min a thang hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Ahih hangin a ki-ap nate tawh kisai-in Israel mite zuautat uh hi. Bang hang hiam cih leh Judah minam Zerah tapa Zabdi, a tapa Karmi, a tapa Akhan in a ki-ap nate pawlkhat la ahih manin Israel mite tungah Topa heh mahmah hi.
            </VERS>
            <VERS vnumber="2"> Joshua in Jerikho panin Bethel nisuahna lam Bethaven gei-a om Ai khua-ah mi sawlin amaute kiangah, “Paito unla a gam va en un,” a ci hi. Tua mite paito-in Ai khua va ensim uh hi. </VERS>
            <VERS vnumber="3"> Amaute Joshua kiangah hong ciahkikin ama kiangah, “Mi khempeuh kuantosak kei inla, mi tulnih ahi a, tulthum ahi zongin kuantosakin Ai khua simsak in. Amaute mi tawmno khat ahih manin tua lai-ah mi khempeuh gimtosak kei in,” a ci uh hi. </VERS>
            <VERS vnumber="4"> Tua ahih ciangin mite lak panin tulthum bang tua lai-ah a kuanto uh hi. Ai mite’ mai-ah amaute tai uh a, </VERS>
            <VERS vnumber="5"> Ai mite in amau’ kulhkongpi mai panin Shebarim ciang dong delh uh a, tuahsukna munah amaute sawmthum le guk khawng a that uh hi. Hih thu hangin Israel mite’ hanna bei-in, lau mahmah uh hi.
            </VERS>
            <VERS vnumber="6"> Tua ciangin Joshua in dahna limin ama puante balkekin nitak mateng Topa’ Thuciamna Singkuang mai-ah, amah le Israel upate boksuk uh a, amaute in a lu tung uhah leivui a koih uh hi. </VERS>
            <VERS vnumber="7"> Tua ciangin Joshua in, “Ala, Topa Pasian, kote a hong susia ding Amor mite’ khut sungah a hong pia dingin bang hangin hih mite Jordan galkhat ah hong paipih peuhmah na hi hiam? Jordan galkhat ah ten ding a lungkim hi hoh ta le-ung! </VERS>
            <VERS vnumber="8"> Topa aw, Israel-te a galte uh mai-ah a nungkik uh ciangin bang gen thei ding ka hi hiam! </VERS>
            <VERS vnumber="9"> Bang hang hiam cih leh Kanaan mite le hih gam a teeng mi khempeuh in hih thu za ding uh a, kote hong umcihin leitung panin kote hong phiat khia mang ding uh hi. Tua ciangin a lian mahmah nangma min bang cih ding na hi hiam?” a ci hi.
            </VERS>
            <VERS vnumber="10"> Topa in Joshua kiangah, “Tho in, bang hangin tua bangin lei-ah bok na hi hiam? </VERS>
            <VERS vnumber="11"> Israel mite khial a, amaute in ka thupiak thuciamna palsat khin uh hi. Amaute in a ki-ap nate pawlkhat la uh a, amaute in gu-in zuauthu gen uh a, amau’ van lakah tua nate koih uh hi. </VERS>
            <VERS vnumber="12"> Tua thu hangin Israel mite in a galte uh nang zo lo uh hi. Amaute pen suksiat ding mi na suak khin uh ahih manin a galte uh mai-ah nungkik uh hi. Note’ lak panin a ki-ap nate na suksiat kei uhleh note tawh kong omkhawm nawn kei ding hi. </VERS>
            <VERS vnumber="13"> Tho in, mite siansuah inla, ‘Zing cianga dingin note kisiansuah tawm un. Bang hang hiam cih leh Israel Pasian Topa in, “Israel mite aw, note’ lakah a ki-ap nate om hi. Note’ lak panin a ki-ap nate na lakkhiat matengun na galte uh na nang zo kei ding uh hi,” ci hi. </VERS>
            <VERS vnumber="14"> Tua ahih ciangin zingsangin na minam namun note hong kipaipih ding hi. Topa in a lak minam sung panin a behbehin hong pai ding hi. Topa in a lak a beh sung panin a innkuankuanin hong pai ding hi. Topa in a lak a innkuan sung panin a mimi-in hong pai ding hi. </VERS>
            <VERS vnumber="15"> Tua ciangin a ki-ap nate tawh a kilakhawm mipa le a neih khempeuh, mei-in kihal ding hi. Bang hang hiam cih leh amah in Topa’ thuciamna palsat hi. Israel sungah a zumhuai-in a gamta ahi hi,’ ci in,” a ci hi.
            </VERS>
            <VERS vnumber="16"> Tua ahih ciangin zingsangin Joshua tho baihin, a namnamin Israel-te hong paipih a, Judah minam kila hi. </VERS>
            <VERS vnumber="17"> Tua ciangin amah in Judah behte hong paipih a, Zerah-te beh kila hi. Amah in Zerah-te beh a mimi-in hong paipih a, Zabdi kila hi. </VERS>
            <VERS vnumber="18"> Tua ciangin amah in ama innkuanpihte a mimi-in hong paipih a, Judah minam Zerah’ tapa Zabdi, a tapa Karmi, a tapa Akhan kila hi. </VERS>
            <VERS vnumber="19"> Tua ciangin Joshua in Akhan kiangah, “Ka tapa aw, Israel Topa Pasian minthangsak inla, amah phat in. Tu-in na gamtatnasate kei tungah hong gen inla, bangmah hong im kei in,” a ci hi. </VERS>
            <VERS vnumber="20"> Tua ciangin Akhan in Joshua dawngin, “A taktakin, Israel Topa Pasian tungah ka khial khin a, hih bangin ka gamta kha hi. </VERS>
            <VERS vnumber="21"> Shinar panin vankia lakah puanhoih khat le ngun shekel zanih a gik le shekel sawmnga a gik kham tawn khat ka muh ciangin, tuate iplahin ka lakha hi. Tu-in tuate ka puanbuk sung leilakah a ngunte a nuai-ah omin kiseel hi,” a ci hi.
            </VERS>
            <VERS vnumber="22"> Tua ahih ciangin Joshua in sawltakte sawl a, amaute a puanbukah va tai uh a, a puanbuk sungah a ngun nuainungin na kiseel takpi hi. </VERS>
            <VERS vnumber="23"> Amaute in puanbuk panin tuate la khia-in Joshua le Israel mite khempeuh kiangah hong paipih uh a, tua ciangin amaute in Topa’ mai-ah a koih uh hi. </VERS>
            <VERS vnumber="24"> Tua ciangin Joshua le amah tawh a om Israel-te khempeuh in Zerah’ tapa Akhan le a ngun, a puan, a kham tawn, a tanute, a tapate, a bawngtalte, a late, a tuute, a puanbuk le a neih khempeuh la uh a, amaute in Akhor Kuam ciangah tuate a paipih uh hi. </VERS>
            <VERS vnumber="25"> Tua ciangin Joshua in, “Bang hangin kote tungah gimna hong tun na hi hiam? Tuni-in Topa in nang tungah gimna hong pia hi,” a ci hi. Tua ciangin Israel-te khempeuh in suang tawh Akhan a denglum uh hi. Amaute in a innkuanpih dangte le a neihsate uh zong suang tawh denglumin a hal uh hi. </VERS>
            <VERS vnumber="26"> Tua ciangin amaute in tuni donga a om suang honpi ama tungah a ciang uh hi. Tua ciangin Topa’ hehluatna a dai hi. Tua ahih ciangin tu dongin tua mun pen Akhor Kuam, kici hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Tua ciangin Topa in Joshua kiangah, “Lau kei inla lungkia kei in. Galkap khempeuh nang kiangah la inla, kithawi-in Ai-ah paito in. Nangma khut sungah Ai kumpipa le a mite, a khuapi le a leitang kong piak khitna thei in. </VERS>
            <VERS vnumber="2"> Jerikho le a kumpipa tungah na bawl bangin Ai le a kumpipa tungah na bawl dinga, a van kinusiate le a ganhingte bek note adingin na la ding uh hi. A khuapi nungah a khuapi a sim dingin na buksim ding uh hi,” a ci hi.
            </VERS>
            <VERS vnumber="3"> Tua ahih ciangin Joshua le galkap khempeuh Ai-ah a paito dingin kipan uh hi. Joshua in a tha kicing mi thahat tul sawmthum teel a, zanin tua mite a sawl khia hi. </VERS>
            <VERS vnumber="4"> Amah in amaute thu pia a, “En un, tua khuapi a sim dingin a nungah na buksim ding uh a, khuapi panin gamlapi-ah na pai kei ding uh hi. Ahih hangin a kigingsa-in na om ding uh a, </VERS>
            <VERS vnumber="5"> tua ciangin keimah le kei tawh a om mite khempeuh in khuapi kong naih ding uh hi. A masa bangin kote a do dingin hong kuankhiat uh ciangin amaute’ mai-ah kote ka na tai khem ding uh hi. </VERS>
            <VERS vnumber="6"> Khuapi panin amaute hong pai khiat khit uh matengin kote hong delh ding uh hi. Bang hang hiam cih leh amaute in ‘A masa-a bangin eite’ mai-ah amaute tai uh hi,’ ci ding uh hi. Tua ahih ciangin amaute kiang panin ko ka tai ding uh hi. </VERS>
            <VERS vnumber="7"> Tua ciangin na buksimna panun note na kipan ding uh a, khuapi na la ding uh hi. Bang hang hiam cih leh Topa na Pasian un note’ khut sungah hong pia ding hi. </VERS>
            <VERS vnumber="8"> Khuapi na lak khit uh ciangin Topa’ hong sawlna bangin hihin, mei tawh khuapi na hal ding uh hi. Note thu kong piak khitna thei un,” a ci hi. </VERS>
            <VERS vnumber="9"> Tua ahih ciangin Joshua in amaute a sawl khia hi. A buksimna ding uh munah amaute pai-in, Ai nitumna lam, Bethel le Ai kikalah pang uh a, ahih hangin tua zanin giahphual a mite lakah Joshua omlai hi.
            </VERS>
            <VERS vnumber="10"> Zingsangin Joshua tho baihin mite sam a, mite’ mai-ah Israel upate tawh Ai-ah a paito uh hi. </VERS>
            <VERS vnumber="11"> Amah tawh a om galkap khempeuh paito uh a, khuapi mai naihin Ai leilu lampangah phual sat uh a, Ai le amaute’ kikalah luihawm khat om hi. </VERS>
            <VERS vnumber="12"> Tua ciangin amah in mi tulnga bang paipihin, khuapi nitumna lam Bethel le Ai kikalah a buksim dingin a koih hi. </VERS>
            <VERS vnumber="13"> Tua ahih ciangin galkapte, khuapi leilu lamah a phualpi le khuapi nitumna lamah a nungdalte a koih uh hi. Ahih hangin tua zanin Joshua kuam sungah a om hi. </VERS>
            <VERS vnumber="14"> Ai kumpipa in hih thu a theih ciangin amah le tua khuapi mi khempeuh, Israel-te a do dingin manlangin kithawi-in Arabah lam paisukna-ah zing tungin a kuan khia uh hi. Ahih hangin khuapi nungah amah a buksim a omlam thei lo hi. </VERS>
            <VERS vnumber="15"> Tua ciangin amau’ mai-ah Joshua le Israel-te khempeuh kilelsak khem uh a, gamlak lamah a tai uh hi. </VERS>
            <VERS vnumber="16"> Tua ahih ciangin khuapi sunga om mi khempeuhte amau a delh dingin kikaikhawm uh a, Joshua a delh uh ciangin amaute khuapi panin a kihem khia ahi hi. </VERS>
            <VERS vnumber="17"> Ai khua sung pan Israel-te a delh lo pasal khat beek om lo uh a, khuapi kong honsa-in nusia-in Israel-te a delh uh hi.
            </VERS>
            <VERS vnumber="18"> Tua ciangin Topa in Joshua kiangah, “Na khutsunga om teipi Ai lamah zan in. Bang hang hiam cih leh na khut sungah tua khua kong pia ding hi,” a ci hi. Tua ciangin Joshua in a khutsunga om teipi khuapi lamah a zan hi. </VERS>
            <VERS vnumber="19"> Tua ciangin a buksimte diang khia pah uh a, amah in a khut a zan khit phetin amaute tai-in khuapi sungah lut uh a, a khuapi la-in manlangin a hal uh hi. </VERS>
            <VERS vnumber="20"> Ai mite in a nung etkik uh ciangin, khuapi meikhu vanah a kahto a mu uh hi. A nung a mai koimahah tai thei lo uh hi. Bang hang hiam cih leh gamlak lamah tai-in a kilelsak khemte in amau a delhte’ lamah hong kihei-in lehdelhkik uh hi. </VERS>
            <VERS vnumber="21"> A buksimte in khuapi a lak khitna le khuapi meikhu a kahtohna Joshua le Israel khempeuh in a muh uh ciangin amaute kiheikikin Ai mite vat gawp uh hi. </VERS>
            <VERS vnumber="22"> Tua ciangin Ai khua mite a do dingin khuapi panin Israel dangte hong kuan khia uh hi. Tua ahih ciangin Israel-te’ kikalah amaute om uh a, pawlkhat hih lamah pawlkhat hua lamah om uh ahih manin a suakta khat zong a om lo dongin Israel-te in amaute a vatmai uh hi. </VERS>
            <VERS vnumber="23"> Ahih hangin amaute in Ai kumpipa hingmatin Joshua kiangah a paipih uh hi.
            </VERS>
            <VERS vnumber="24"> Amaute in a delhna gamlakah Ai khuami khempeuh thatin, amaute khempeuh a bei dongin namsau tawh a thah uh a man khit uh ciangin, Israel-te khempeuh Ai-ah paikikin Ai khuami a omlaite namsau tawh a vat gawp uh hi. </VERS>
            <VERS vnumber="25"> Tua ni-in a si, Ai mi khempeuh numei le pasal a vekpi-in tul sawm le tulnih ahi hi. </VERS>
            <VERS vnumber="26"> Bang hang hiam cih leh Ai khuami khempeuh a suksiat mang khit matengin amah in a teipi a zanna a khut dokkik lo hi. </VERS>
            <VERS vnumber="27"> Amah in Joshua a thupiak, Topa’ thugenna bangin Israel-te in ganhing le khuapi sunga van kinusiate bek a la uh hi. </VERS>
            <VERS vnumber="28"> Tua ahih ciangin Joshua in Ai hal a, tuni donga a om mah bangin nin khol napi khatin piangsak den hi. </VERS>
            <VERS vnumber="29"> Tua ciangin amah in nitak mateng sing khat tungah Ai kumpipa a khai hi. Ni a tum ciangin Joshua in thu pia a, amaute in sing tung panin a luang la sukin, khuapi kulhkongpi lutna-ah paai uh a, a tungah suangtum lompi ciang uh a, tuni dongin tua suangcian omlai hi.
            </VERS>
            <VERS vnumber="30-31"> Tua ciangin Joshua in, Moses Thukham Laibu sungah, “A kiseek lo suangte tawh a kibawl biakna tau, kuamah in a tungah siknazat a lik loh,” ci-in a kigelh mah bangin, Topa’ nasem Moses in Israel mite a thupiakna bangin, Topa, Israel mite’ Pasian adingin Ebal Mual tungah biakna tau khat a bawl hi. Tua ciangin amaute in tua tungah Topa adingin meihal biaknate pia-in, thunuama biaknate a go uh hi. </VERS>
            <VERS vnumber="32"> Tua lai mun, Israel mite’ omna-ah, Moses in a gelhsa a thukhamte tua suangte tungah a gelh hi. </VERS>
            <VERS vnumber="33"> Tua ciangin Israel mite in thupha a ngah theih nadingun Topa’ nasem Moses in a thupiaksa bangin Israel mite khempeuh peemta hitaleh tualsuak hitaleh, a upate le a uliante le a thukhente uh tawh, Topa’ Thuciamna Singkuang a pua Levi siampite’ mai, Thuciamna Singkuang langkhat, Gerizim Mual mai lamah mi alang, Ebal Mual mai lamah mi alang a ding uh hi. </VERS>
            <VERS vnumber="34"> Tua khit ciangin amah in thukham laibu sunga a kigelh bangbangin thukham kammal khempeuh, thupha le samsiatnate a sim hi. </VERS>
            <VERS vnumber="35"> Moses in a thupiak kammalte khempeuh Israel mihonpite, numeite le amaute lakah a teeng peemtate mai-ah Joshua in a sim loh khat zong om lo hi.</VERS>
        </CHAPTER>
        <CHAPTER cnumber="9">
            <VERS vnumber="1"> Jordan galkhat a om mual tung gam le lei niamna gam Lebanon lam Tuipi Lian dung khempeuh ah a om kumpite, Hit mite, Amor mite, Kanaan mite, Perez mite, Hiv mite le Jebus mite in hih thu a zak uh ciangin </VERS>
            <VERS vnumber="2"> Joshua le Israel mite a do dingin lungsim kikhatin kikhawm uh hi.
            </VERS>
            <VERS vnumber="3"> Ahih hangin Gibeon khua-a teeng mite in Jerikho le Ai tungah Joshua’ hihnasa thu a zak uh ciangin </VERS>
            <VERS vnumber="4"> amaute in khembawl ding vaihawm uh a, lam-an bawlin, a late uh tungah a paatsa ip le a paatsa leenggahzu um, a kikeek leh a kiphopte suanin, </VERS>
            <VERS vnumber="5"> a khe uhah a paatsa, a kiphop khedapte bulhin, a paatsa puante tawh a pai uh hi. A ante khempeuh uh zong keu-in ap hi. </VERS>
            <VERS vnumber="6"> Amaute Gilgal-a giahphual a Joshua kiangah hong pai-in amah le Israel mite tungah, “A gamlapi panin kong pai uh hi. Tua ahih ciangin kote tawh thuciamna khat hong bawl un,” a ci uh hi. </VERS>
            <VERS vnumber="7"> Ahih hangin Israel mite in tua Hiv mite kiangah, “Kote’ mai-ah a teeng mite na hi khathei ding uh hi. Tua hileh note tawh thuciamna hong bangci bawltheih ding ka hi uh hiam?” a ci uh hi. </VERS>
            <VERS vnumber="8"> Amaute in Joshua kiangah, “Kote, nangma nasem ka hi uh hi,” a ci uh hi. Tua ciangin Joshua in amaute kiangah, “Kuate na hi uh hiam? Koi lai panin hong pai na hi uh hiam?” a ci hi. </VERS>
            <VERS vnumber="9"> Amaute in, “Topa na Pasian uh min hangin a gamla mahmah gam panin na nasemte kong pai uh hi. Bang hang hiam cih leh ama thu le Egypt gam sungah a hihte khempeuh, </VERS>
            <VERS vnumber="10"> le Jordan galkhat ah a om Amor kumpi nihte ahi, Ashtaroth ah a teeng Heshbon kumpi Sihon le Bashan kumpi Og tungah a hihte khempeuh a kigenna ka za khin uh hi. </VERS>
            <VERS vnumber="11"> Ka upate uh le ka gam sung uha a teeng mite khempeuh in kote kiangah, ‘Na khualzin nading uh lam-an bawl unla, amaute a dawntuah dingin pai-in amaute kiangah, “Kote, na nasem ka hi uh hi. Tua ahih ciangin kote tawh thuciamna hong bawl un,” va ci un,’ hong ci uh hi. </VERS>
            <VERS vnumber="12"> Hih lai-ah ka anlum uh om hi. No kiangah a hong pai dingin kong dinkhiat ni uh, khualzin lam-an dingin ka inn panun ka guan laitakun lum lai hi. Ahih hangin tu-in en un, keu-in ap hi. </VERS>
            <VERS vnumber="13"> Hih leenggahzu umte ka thun laitakun a thak ahi hi. Tu-in en un, puak gawp ta hi. Hih ka puante uh le ka khedapte uh khual gamlapi zinna-in paat gawpta hi,” a ci uh hi. </VERS>
            <VERS vnumber="14"> Tua ahih ciangin Israel mite in amau’ an puakte sangkha uh a, Topa’ tung panin lamlahna dong lo uh hi. </VERS>
            <VERS vnumber="15"> Tua ciangin Joshua in amaute tawh kilemna bawlin, amaute a hinsak nading thuciamna a bawl uh hi. Tua ciangin mihonte’ makaite amau’ tungah a kiciam uh hi.
            </VERS>
            <VERS vnumber="16"> Amaute tawh thuciamna a bawl khit uh ni thum a cin ciangin, amaute pen a veengte ahihna le amaute’ nai-ah a teengte ahihna thu a za uh hi. </VERS>
            <VERS vnumber="17"> Israel mite ding khia uh a, a ni thum ni-in amaute’ khuapite a ban uh hi. Amau’ khuapite pen Gibeon, Khefirah, Beeroth le Kiriathjearim na hi hi. </VERS>
            <VERS vnumber="18"> Ahih hangin, Topa, Israel Pasian min tawh mihonte’ makaite kiciam zo uh ahih manin Israel mite in amaute that lo uh hi. Tua ciangin makaite tungah mihon khempeuh phun uh hi. </VERS>
            <VERS vnumber="19"> Ahih hangin makaite khempeuh in mihon khempeuh tungah, “Topa, Israel Pasian min tawh amaute tungah i kiciam zo a, tu-in amaute i su thei kei ding hi. </VERS>
            <VERS vnumber="20"> Amaute tungah i kiciam thuciamna hangin eite tungah hehna hong tung kha ding ahih manin hih bangin gamta-in amaute i hingsak ding hi,” a ci uh hi. </VERS>
            <VERS vnumber="21"> Tua ciangin makaite in mihonte kiangah, “Amaute hingsak un,” a ci uh hi. Tua ahih ciangin makaite’ gen mah bangin mihon khempeuh adingin amaute pen singsuite le tui tawite a suak uh hi.
            </VERS>
            <VERS vnumber="22"> Joshua in amaute samin amaute kiangah, “Bang hangin kote’ nai hih lai-ah a teeng hinapi-in, ‘Note’ kiang panin gamla mahmah ung,’ cihna tawh kote hong khem na hi uh hiam? </VERS>
            <VERS vnumber="23"> Tu-in note hong kisamsia a, note pawlkhat a tawntungin sila, ka Pasian uh inn-a dingin sing suite le tui tawite na hi ding uh hi,” a ci hi. </VERS>
            <VERS vnumber="24"> Amaute in Joshua dawngin, “Gam khempeuh nang tungah a hong piak nading Topa na Pasian in a nasem pa Moses a thupiakna le na mai panin gam sunga a teeng mi khempeuh suksiat taktak nading thu na nasemte kiangah hong kigen hi. Tua ahih ciangin note’ hangin nakpitakin ka lunghimawh uh a, hih bangin ka gamtakha uh hi. </VERS>
            <VERS vnumber="25"> Tu-in, en in, nangma khut sungah kote ka om uh hi. Hoih na sak bang leh kote tungah bawl dingin nangma muhna-ah man na sak bangin hong bawl in,” a ci uh hi. </VERS>
            <VERS vnumber="26"> Tua ahih ciangin amah in amaute tungah tua bangin bawl a, Israel mite’ khut sung panin amaute hon khia a, amaute thatsak lo hi. </VERS>
            <VERS vnumber="27"> Ahih hangin Joshua in mihonte le Topa’ biakna tau-a dingin singtomte le tuitawite a suaksak hi. Topa in amah biak nadingin a teelna munah tuni dongin tua nasepte mah amaute in sem uh hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Joshua in Ai a lakna zia le Jerikho le a kumpipa tungah a bawl bangin Ai le a kumpipa tungah a bawlna le Gibeon khua sunga teeng mite in Israel-te tawh kilemna a bawlna le amaute lakah a omna thu Jerusalem kumpipa Adonizedek in a zak ciangin </VERS>
            <VERS vnumber="2"> nakpitakin a lau hi. Bang hang hiam cih leh Gibeon pen kumpi khuate khat mah bangin khua lian khat hi a, Ai khua sangin zong lian zaw-in a mite khempeuh zong mi thahat ahi hi. </VERS>
            <VERS vnumber="3"> Tua ahih ciangin Jerusalem kumpipa Adonizedek in Hebron kumpipa Hoham kiang, Jarmuth kumpipa Piram kiang, Lakhish kumpipa Jafia kiang le Eglon kumpipa Debir kiangah kamtai sawlin, </VERS>
            <VERS vnumber="4"> “Kei kiangah hong pai un. Hong huh unla, Gibeon vat gawp ni. Bang hang hiam cih leh Joshua le Israel mite tawh kilemna na bawl khin uh hi,” a ci hi. </VERS>
            <VERS vnumber="5"> Tua ciangin Amor kumpi ngate, Jerusalem kumpi, Hebron kumpi, Jarmuth kumpi, Lakhish kumpi le Eglon kumpi, a galkapte khempeuh uh tawh paito-in Gibeon langkhat ah phual satin a do uh hi.
            </VERS>
            <VERS vnumber="6"> Tua ciangin Gibeon mite in Gilgal-a giahphual a Joshua kiangah kamtai sawlin, “Na nasemte hong nusia kei in. Manlang takin ko kiangah hong paito-in, kote hong hon inla, hong huh in. Bang hang hiam cih leh mual tung gam a teeng Amor kumpite khempeuh kote langpangin kikhawm uh hi,” a ci uh hi. </VERS>
            <VERS vnumber="7"> Tua ahih ciangin Gilgal panin amah le galhang mite khempeuh le a thahat mi khempeuh tawh Joshua a kuanto hi. </VERS>
            <VERS vnumber="8"> Tua ciangin Topa in Joshua kiangah, “Amaute na khut sungah hong pia khin ka hih manin amaute kihta kei in. Amaute khat beek in nang hong nang zo lo ding uh hi,” a ci hi. </VERS>
            <VERS vnumber="9"> Tua ahih ciangin Gilgal panin zan tawntung paito-in Joshua in thakhatthu-in amaute sim gawp hi. </VERS>
            <VERS vnumber="10"> Topa in Israel-te’ mai-ah amaute amkhamsakin, amaute in Gibeon-ah amaute tampi tak that uh a, Bethhoron paitohna lampi-ah amaute delhin, Azekah le Makkedah ciang dong amaute a vat gawp uh hi. </VERS>
            <VERS vnumber="11"> Israel-te’ mai-ah amaute a tai laitak, Bethhoron paitohna-ah amaute a paisuk laitakun, Topa in vantung panin gialpi lianpite Azekah khua ciang dong, amaute’ tungah lawnsuk a, amaute a si uh hi. Israel mite in namsau tawh a thah sangin tua gialpi hangin a si mi tam zaw hi.
            </VERS>
            <VERS vnumber="12"> Tua ciangin, Topa in Israel mite tungah Amor mite a piak ni-in Joshua in Topa tungah thu gen a, amah in Israel mite’ muhna-ah, “Ni aw, Gibeon-ah, Kha aw, Aijalon Kuam-ah khawlcip in,” a ci hi. </VERS>
            <VERS vnumber="13"> Tua ciangin hih minamte in a galte uh a zawh khit mateng ni ding cipin kha a khawl hi. Hih thute, Jashar’ Laibu sungah kigelh hi. Vankim lai-ah ni khawlin ni khat bup bang tumsuk lo hi. </VERS>
            <VERS vnumber="14"> Tua hun ma hitaleh tua hun khit hitaleh Topa in mi khat thu a ngaih tua ni bang nidang om lo hi. Bang hang hiam cih leh Topa in Israel mite adingin a dosak hi.
            </VERS>
            <VERS vnumber="15"> Tua ciangin Joshua, amah tawh a om Israel-te khempeuh tawh Gilgal-a giahphual ah a ciahkik hi.
            </VERS>
            <VERS vnumber="16"> Hih kumpi ngate tai-in Makkedah leihawm sungah bu uh hi. </VERS>
            <VERS vnumber="17"> Tua ciangin Joshua kiangah, “Kumpi ngate Makkedah leihawm sungah a bu kimu khin hi,” ci-in kigen hi. </VERS>
            <VERS vnumber="18"> Tua ciangin Joshua in, “Suangtum lianpite a leihawm gong liknelh unla, a cing dingin a gei-ah mi koih un. </VERS>
            <VERS vnumber="19"> Ahih hangin note tua lai-ah om kei un. Na galte uh delhin a nungdalte bawh unla, a khuapi sung uhah amaute lutsak kei un. Bang hang hiam cih leh Topa na Pasian un note’ khut sungah amaute hong piazo hi,” a ci hi. </VERS>
            <VERS vnumber="20"> Joshua le Israel mite in amaute a beisiang dongin tampi tak a thah khit uh ciang le a suakta lai mite amau’ khuapi muanhuai sungah a tum khit uh ciangin, </VERS>
            <VERS vnumber="21"> Makkedah giahphual Joshua kiangah mi khempeuh cidamin a ciahkik uh hi. Israel mite khatpeuh a paupih ngam kuamah om lo hi.
            </VERS>
            <VERS vnumber="22"> Tua ciangin Joshua in, “Leihawm gong hong unla, leihawm panin tua kumpi ngate kei kiangah hong pai khiatpih un,” a ci hi. </VERS>
            <VERS vnumber="23"> Amaute in tua bangmahin hih uh a, leihawm panin tua kumpi ngate, Jerusalem kumpi, Hebron kumpi, Jarmuth kumpi, Lakhish kumpi le Eglon kumpite, ama kiangah a paipih uh hi. </VERS>
            <VERS vnumber="24"> Amaute in Joshua kiangah tua kumpi ngate a pai khiatpih uh ciangin, Joshua in Israel mi khempeuh samin, amah tawh a kuankhawm galkapmaangte kiangah, “A nai-ah hong pai unla, hih kumpite’ ngawngah na khe uh nga un,” a ci hi. Tua ciangin amaute a nai-ah hong pai-in, a khe uh amaute’ ngawng tungah a nga uh hi. </VERS>
            <VERS vnumber="25"> Joshua in amaute kiangah, “Lau kei unla, lungkia kei un. Thakhauh unla, hang un. Bang hang hiam cih leh note’ do na gal khempeuhte uh tungah Topa in hih bangin bawl ding hi,” a ci hi. </VERS>
            <VERS vnumber="26"> Tua khit ciangin Joshua in amaute satin sisak a, singkung nga tungah amaute a khai hi. Amaute in nitak dong sing tungah a khai uh hi. </VERS>
            <VERS vnumber="27"> Ahih hangin ni a tum hun ciangin Joshua in thu pia a, amaute in sing tung panin la khia sukin, amaute a buknasa leihawm sungah lawnsuk uh a, suangtum lianpite leihawm gongah a koih uh hi. Tu dongin tua suangtumte omlai hi.
            </VERS>
            <VERS vnumber="28"> Tua ni-in Joshua in Makkedah khua la a, namsau tawh tua khua le a kumpipa vat gawp hi. A sunga om mi khempeuh susia mangin, bangmah siit lo a, Jerikho kumpipa tungah a bawl bangin Makkedah kumpipa tungah a bawl hi.
            </VERS>
            <VERS vnumber="29"> Tua ciangin Joshua, amah tawh a om Israel-te khempeuh tawh Makkedah panin Libnah-ah paisuak uh a, Libnah khua a sim uh hi. </VERS>
            <VERS vnumber="30"> Topa in tua khua le a kumpipa zong Israel mite’ khut sungah a pia hi. Amah in namsau tawh tua khua le a sunga om mi khempeuh a vat gawp hi. Tua khua sungah bangmah siit lo a, Jerikho kumpipa tungah a bawl bangin a kumpipa tungah a bawl hi.
            </VERS>
            <VERS vnumber="31"> Tua ciangin Joshua, amah tawh a om Israel-te khempeuh tawh Libnah panin Lakhish-ah paisuak uh a, tua khua umcihin a sim uh hi. </VERS>
            <VERS vnumber="32"> Topa in Israel mite’ khut sungah Lakhish pia a, amah in a ni nih ni-in la-in, Libnah a bawl bangin tua khua le a sunga om mi khempeuh namsau tawh a vat gawp hi.
            </VERS>
            <VERS vnumber="33"> Tua ciangin Lakhish a huh dingin Gezer kumpipa Horam hong kuanto hi. Ahi zongin khat zong a om nawn lo dongin Joshua in amah le a mite a vat gawp hi.
            </VERS>
            <VERS vnumber="34"> Tua ciangin Lakhish panin Eglon-ah, amah tawh a om Israel-te khempeuh tawh Joshua paisuakin tua khua umcihin a sim uh hi. </VERS>
            <VERS vnumber="35"> Tua ni mahin tua khua la uh a, namsau tawh a vat gawp uh hi. Lakhish a hih mah bangin tua khua sunga om mi khempeuh tua ni-in amah in a susia mang hi.
            </VERS>
            <VERS vnumber="36"> Tua ciangin Joshua, Israel-te khempeuh tawh Eglon panin Hebron-ah a paito hi. Amaute in tua khua simin, </VERS>
            <VERS vnumber="37"> la-in, namsau tawh tua khua le a kumpi le a kiima om khempeuh a vat gawp hi. Eglon tungah a bawl bangin amah in kuamah siit lo a, tua khua le a sunga om khempeuh a susia mang hi.
            </VERS>
            <VERS vnumber="38"> Tua ciangin Joshua, Israel-te khempeuh tawh Debir lamah kiheikikin tua khua a sim hi. </VERS>
            <VERS vnumber="39"> Amah in a kumpipa le a kiimnai-a khuapite khempeuh tawh tua Debir khua a la hi. Amaute in namsau tawh vat gawp uh a, a sunga om mi khempeuh a susia mang uh hi. Amah in kuamah siit lo a, Hebron le Libnah le a kumpipa tungah a bawlsa bangin Debir le a kumpipa tungah a bawl hi.
            </VERS>
            <VERS vnumber="40"> Tua ahih ciangin Joshua in gam khempeuh, mual tung gam le Negeb gam le lei niamna mun le mual pang suk le a khuapite khempeuh a zo hi. Amah in kuamah siit lo a, Israel-te’ Topa Pasian’ thupiaksa bangin mi khempeuh a susia mang hi. </VERS>
            <VERS vnumber="41"> Joshua in amaute Kadeshbarnea panin Gaza ciang dong le Goshen gam khempeuh Gibeon ciang dong a zo gawp hi. </VERS>
            <VERS vnumber="42"> Israel-te’ Topa Pasian in Israel-te adingin dosak ahih manin Joshua in hih kumpite khempeuh le amau’ leitang hun khat sungin a la khin hi. </VERS>
            <VERS vnumber="43"> Tua ciangin amah tawh a om Israel khempeuh tawh Gilgal-a a giahphual ah Joshua a ciahkik hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> Hazor kumpipa Jabin in Israel-te’ gualzawhna thu a zak ciangin amah in Madon kumpipa Jobab le Shimron kumpipa, Akshaf kumpipa, </VERS>
            <VERS vnumber="2"> saklam mual tung le Khinneroth leitaw lama om Arabah gam sung le Jordan gunkuam le nitumna lamah Nafathdor gam sunga om kumpite, </VERS>
            <VERS vnumber="3"> nisuahna le nitumna lama om Kanaan mite, Amor mite, Hit mite, Perez mite le mual tung gam a om Jebus mite le Mizpah gam Hermon nuai-a Hiv mite tungah thu a puak hi. </VERS>
            <VERS vnumber="4"> Tua ciangin amaute tampi a pha a galkap honpite tawh, a tam mahmah sakolte le leengte tawh, tuipi gei-a om sehnel bangin tampi tak hong kuan khia uh hi. </VERS>
            <VERS vnumber="5"> Hih kumpite khempeuh in amau’ galkapte gawmin Israel mite tawh a kido dingin hong pai-in Merom lui-ah giahphual a sat khawm uh hi.
            </VERS>
            <VERS vnumber="6"> Tua ciangin Topa in Joshua kiangah, “Zing ciang tubang hunin amaute khempeuh a kithatsa-in Israel mite tungah pia ding ka hih manin amaute kihta kei un. A sakolte uh a zagui na sattat ding uh a, a leengte uh mei tawh na hal ding uh hi,” a ci hi. </VERS>
            <VERS vnumber="7"> Tua ahih ciangin Joshua zong a galkapte khempeuh tawh thakhat thu-in Merom lui gei amaute kiangah pai-in va sim uh hi. </VERS>
            <VERS vnumber="8"> Topa in Israel-te’ khut sungah amaute pia a, amaute in vat gawpin a Lian Sidon le Misothmaim ciang dong le nisuahna lamah Mizpeh kuam ciang dong delh uh a, amaute kuamah a om nawn lo dongin a vat gawp uh hi. </VERS>
            <VERS vnumber="9"> Topa’ sawl bangin Joshua in amaute hih a, amau’ sakolte uh a zagui sattat sakin mei tawh a leengte uh a halsak hi.
            </VERS>
            <VERS vnumber="10"> Tua hun laitakin Joshua kiheikikin Hazor la a, namsau tawh a kumpipa a that hi. (Tua hun laitakin Hazor khua pen tua kumpipa gam khempeuh sungah a thahat pen ahi hi.) </VERS>
            <VERS vnumber="11"> Amaute in tua sunga om mi khempeuh namsau tawh that khin mang uh hi. Khat zong hingkhawi lo uh a, a khuapi uh zong a haltum uh hi. </VERS>
            <VERS vnumber="12"> Topa’ nasem Moses in a thupiaksa bangin Joshua in tua kumpite’ khuapite le a kumpi khempeuh la-in namsau tawh amaute vatin that mang khin hi. </VERS>
            <VERS vnumber="13"> Ahih hangin Hazor khua longal mual tunga om khuapite khat zong Israel mite in hal lo uh a, Joshua in tua khua bek a hal hi. </VERS>
            <VERS vnumber="14"> Israel mite in tua khuapite sunga van kinusiate le ganhingte amau’ galzawh van dingin a la uh hi. Ahih hangin amaute a thah khit matengun namsau tawh vat gawp uh a, khat beek hingkhawi lo uh hi. </VERS>
            <VERS vnumber="15"> Topa in ama nasem Moses a thupiak bangin Moses in zong Joshua thu pia a, Joshua zong tua bangmahin gamta a, Topa in Moses a thupiaknate khempeuh a hih loh om lo hi.
            </VERS>
            <VERS vnumber="16"> Tua ahih ciangin Joshua in gam khempeuh, mual tung gam le Negeb gam le Goshen gam khempeuh le lei niamna gam le Arabah le Israel-te’ mual tung gam le a lei niamna gamte, </VERS>
            <VERS vnumber="17"> Seir lamah a kikhungto Halak Mual panin Hermon Mual nuai Lebanon kuama om Baalgad ciang dong a la hi. Amah in amau’ kumpite khempeuh la-in amaute vat gawpin a that hi. </VERS>
            <VERS vnumber="18"> Hih kumpite khempeuh le Joshua sauveipi sung a kido hi. </VERS>
            <VERS vnumber="19"> Gibeon khua-a teeng Hiv mite longal, Israel mite tawh kilemna a bawl khuapi khat zong om lo hi. Amaute in tua khua dangte khempeuh simin a lak uh ahi hi. </VERS>
            <VERS vnumber="20"> Bang hang hiam cih leh Topa in Moses a thupiakna bangin amaute a kisuksiat mang nading le hehpihna ngah loin a kibeisak theih nadingin Israel-te a do nadingin a lungsim uh a khauhsak pa pen Topa ahi hi.
            </VERS>
            <VERS vnumber="21"> Tua hun laitakin Joshua hong pai-in mual tung gam, Hebron, Debir, Anab le Judah mual tung gam khempeuh le Israel mual tung gam khempeuh panin Anak mite notkhiasiang a, Joshua in a khuapite uh tawh amaute susia mang khawm hi. </VERS>
            <VERS vnumber="22"> Israel mite’ leitangah Anak mite khat zong om nawn lo a, Gaza, Gath le Ashdod sung bekah pawlkhat omlai hi. </VERS>
            <VERS vnumber="23"> Topa in Moses tungah a gensa bangin Joshua in leitang khempeuh a la hi. Tua ciangin Joshua in amau minam tawh kizui-in a ngah ding bangin Israel mite tungah gamh-in a pia hi. Tua hun a kipan galdona panin tua gam a tawlnga hi.</VERS>
        </CHAPTER>
        <CHAPTER cnumber="12">
            <VERS vnumber="1"> Tu-in nisuahna lam Jordan galkhat, Arnon kuam panin Arabah khempeuh, Hermon Mual ciang dong Israel mite in a leitang uh laksakin a zawh kumpi nihte: </VERS>
            <VERS vnumber="2-3"> Heshbon-ah a teeng Amor kumpi, Arnon kuam gei-a om Aroer pan le Gilead kuam laizang panin phel lang ahi Ammon mite’ gamgi Jabbok gun ciang dong le Arabah panin nisuahna lamah Khinneroth Tuipi le Bethjeshimoth lamah Pisgah mual pang bul leitaw lama om Ci Tuipi ahi Arabah tuipi ciang dong a uk Sihon; </VERS>
            <VERS vnumber="4-5"> le Bashan kumpi, aim panin a suaktate lakah khat, Ashtaroth le Edrei-ah teengin, Hermon Mual le Salekah le Bashan gam khempeuh, Geshur mite le Maakath mite gamgi ciang le Gilead langkhat panin Heshbon kumpipa Sihon’ gamgi ciang dong a uk Og ahi hi. </VERS>
            <VERS vnumber="6"> Topa’ nasem Moses le Israel mite in amau tegel a zo uh hi. Tua ciangin Topa’ nasem Moses in Reuben mite, Gad mite le Manasseh minam alangte tungah a neih dingun amau’ leitang a pia hi.
            </VERS>
            <VERS vnumber="7-8"> Hihte pen, Joshua le Israel mite in a zawh Jordan nitumna lampang, Lebanon kuam sung Baalgad panin Seir lamah a kikhungto Halak Mual kikal-a om kumpite ahi hi. (Joshua in mual tung gam, lei niamna gam, Arabah gam, mual pang suk, sehnel gam le Negeb gam sunga om Hit mite, Amor mite, Kanaan mite, Perez mite, Hiv mite le Jebus mite’ leitangte Israel minamte’ tungah amau’ ngah ding tawh kizui-in a neih dingun a pia hi.) </VERS>
            <VERS vnumber="9"> A zawh uh kumpite: Jerikho kumpi, khat; Bethel gei-a om Ai kumpi, khat; </VERS>
            <VERS vnumber="10"> Jerusalem kumpi, khat; Hebron kumpi, khat; </VERS>
            <VERS vnumber="11"> Jarmuth kumpi, khat; Lakhish kumpi, khat; </VERS>
            <VERS vnumber="12"> Eglon kumpi, khat; Gezer kumpi, khat; </VERS>
            <VERS vnumber="13"> Debir kumpi, khat; Geder kumpi, khat; </VERS>
            <VERS vnumber="14"> Hormah kumpi, khat; Arad kumpi, khat; </VERS>
            <VERS vnumber="15"> Libnah kumpi, khat; Adullam kumpi, khat; </VERS>
            <VERS vnumber="16"> Makkedah kumpi, khat; Bethel kumpi, khat; </VERS>
            <VERS vnumber="17"> Tappuah kumpi, khat; Hefer kumpi, khat; </VERS>
            <VERS vnumber="18"> Afek kumpi, khat; Lasharon kumpi, khat; </VERS>
            <VERS vnumber="19"> Madon kumpi, khat; Hazor kumpi, khat; </VERS>
            <VERS vnumber="20"> Shimronmeron kumpi, khat; Akshaf kumpi, khat; </VERS>
            <VERS vnumber="21"> Taanak kumpi, khat; Megiddo kumpi, khat; </VERS>
            <VERS vnumber="22"> Kadesh kumpi, khat; Karmel gam sunga Jokneam kumpi, khat; </VERS>
            <VERS vnumber="23"> Nafathdor sunga Dor kumpi, khat; Galilee sunga Goiim kumpi, khat; </VERS>
            <VERS vnumber="24"> Tirzah kumpi, khat; a vekpi-in kumpi sawmthum le khat ahi hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Tu-in Joshua teekin a kum tampi pha hi. Topa in ama kiangah, “Nang teekin na kum tampi pha a, ahi zongin leitang lak ding tampi tak omlai hi. </VERS>
            <VERS vnumber="2"> A omlai leitang: Filistia gam sung khempeuh le Geshur gam khempeuh </VERS>
            <VERS vnumber="3"> (Kanaan mite’ gam ci-a a kiciamteh, leilu lam Ekron gamgi lam, Egypt nisuahna lama om Shihor pan Filistia gam Gaza, Ashdod, Ashkelon, Gath le Ekron gamte a uk mi nga om hi) le Avvim gam, </VERS>
            <VERS vnumber="4"> leitaw lamah, Kanaan mite leitang khempeuh le Sidon mite gam ahi Mearah gam Amor mite gamgi ahi Afek ciang, </VERS>
            <VERS vnumber="5"> le Gebal mite’ leitang le Lebanon gam khempeuh, nisuahna lamah, Hermon Mual nuai-a Baalgad panin Hamath tumna ciang, </VERS>
            <VERS vnumber="6"> Lebanon le Misothmaim kikalah a teeng Sidon mite khempeuh ahi hi. Kei mahmah in Israel mite’ mai panin amaute ka hawl khia dinga, nang kong thupiaksa bangin Israel mite tungah a luah dingun leitang hawm in. </VERS>
            <VERS vnumber="7"> Tua ahih ciangin tu-in minam kua le Manasseh minam alangte tungah luah dingin hih leitang hawm in,” a ci hi.
            </VERS>
            <VERS vnumber="8"> Reuben mite le Gad mite in Manasseh minam alang dang khatte tawh Topa’ nasem Moses in amaute a piaksa ahih manin nisuahna lam Jordan galkhat ah gamh ngah khin uh hi. </VERS>
            <VERS vnumber="9"> Arnon kuam mong a om Aroer pan le kuam laizang a om khuapi le Dibon ciang dong Medeba mualzang khempeuh; </VERS>
            <VERS vnumber="10"> le Ammon mite’ gamgi ciang dong Heshbon-ah a uk Amor kumpi Sihon’ khuapi khempeuh; </VERS>
            <VERS vnumber="11"> Gilead le Geshur mite le Maakath mite’ gam le Hermon Mual khempeuh le Salekah dong Bashan gam khempeuh; </VERS>
            <VERS vnumber="12"> Ashtaroth le Edrei-ah a uk Bashan gam sunga Og kumpi gam khempeuh (aim-a a suak tate lakah amah bek om hi); Moses in hihte zo-in a hawl khia hi. </VERS>
            <VERS vnumber="13"> Ahi zongin Israel mite in Geshur mite ahi a, Maakath mite ahi zongin hawl khia lo uh a, tuni dongin Geshur mite le Maakath mite Israel-te lakah a teeng uh hi.
            </VERS>
            <VERS vnumber="14"> Levi minamte tung bekah Moses in gamh pia lo hi. Topa in Moses kiangah a gensa mah bangin Israel-te’ Topa Pasian’ tungah a kipia mei tawh kihal biaknate pen amau’ gamh ahi hi.
            </VERS>
            <VERS vnumber="15"> Tua ciangin Moses in Reuben minamte tungah amau’ beh tawh kizui-in gamh pia hi. </VERS>
            <VERS vnumber="16"> Tua ahih ciangin amau’ gamh pen Arnon kuam gei-a a om Aroer pan le kuam laizang a om khuapi le Medeba kiang a mualzang khempeuh, </VERS>
            <VERS vnumber="17"> Heshbon tawh le mualzang tunga om a khuapite khempeuh; Dibon, Bamothbaal, Bethbaalmeon, </VERS>
            <VERS vnumber="18"> Jahaz, Kedemoth, Mefaath, </VERS>
            <VERS vnumber="19"> Kiriathaim, Sibmah le tua kuam mual tunga om Zereth-shahar, </VERS>
            <VERS vnumber="20"> Bethpeor, Pisgah pang suk le Bethjeshimoth hi a, </VERS>
            <VERS vnumber="21"> mualzang khuapite khempeuh le Heshbon-ah a uk, Moses in Midian makaite Evi, Reke, Zur, Hur le Reba, tua gam a teeng Sihon’ uliante tawh a zawh khop ahi Amor kumpi gam khempeuh a huam ahi hi. </VERS>
            <VERS vnumber="22"> Beor’ tapa, aisan pa Balaam zong, Israel mite in adang a thahte lakah namsau tawh thatkhawm uh hi. </VERS>
            <VERS vnumber="23"> Reuben mite’ gampi pen Jordan ahi hi. Hihte pen amau’ beh tawh kizui-in a khuapite le a khuaneute tawh Reuben mite’ gamhluah ahi hi.
            </VERS>
            <VERS vnumber="24"> Tua ciangin Moses in Gad minamte tungah zong amau’ beh tawh kizui-in gamh pia hi. </VERS>
            <VERS vnumber="25"> Amau’ gam pen Jazer le Gilead khuapite khempeuh le Rabbah nisuahna lamah a om Aroer ciang dong Ammon mite’ leitang kimkhat, </VERS>
            <VERS vnumber="26"> le Heshbon panin Ramathmizpeh le Betonim ciang le Mahanaim panin Debir gam ciang dong, </VERS>
            <VERS vnumber="27"> le Bethharam kuam sungah Bethnimrah, Sukkoth le Zafon, Jordan galkhat nisuahna lam, Khinnereth Tuipi a niamna lam mong ciang, Jordan gamgi-in a nei, Heshbon kumpipa Sihon’ kumpi gam a omlai teng ahi hi. </VERS>
            <VERS vnumber="28"> Hihte pen amau’ beh tawh kizui-in a khuapite le a khuaneute tawh Gad mite’ gamhluah ahi hi.
            </VERS>
            <VERS vnumber="29"> Tua ciangin Moses in Manasseh minam alangte tungah amau’ beh tawh kizui-in gamh a pia hi. </VERS>
            <VERS vnumber="30"> Amau’ gam pen Mahanaim pan kipanin Bashan gam sung khempeuh, Bashan kumpipa Og’ kumpi gam sung khempeuh le Bashan gam sunga om Jair khuapi sawmgukte, </VERS>
            <VERS vnumber="31"> le Gilead alang, Ashtaroth le Edrei, Bashan gam a Og’ kumpi gam khempeuh ahi hi. Hihte amau’ innkuan tawh kizui-in Makhir mi alangte adingin Manasseh’ tapa Makhir mite tungah kipia hi.
            </VERS>
            <VERS vnumber="32"> Hihte pen Jerikho nisuahna lam Jordan galkhat, Moab zanglei-ah Moses in a hawm gamhte ahi hi. </VERS>
            <VERS vnumber="33"> Ahih hangin Levi minamte tungah Moses in gamh pia lo hi. Israel-te’ Topa Pasian in amaute kiangah a gensa mah bangin amah pen amau’ gamh ahi hi. 
            </VERS>
        </CHAPTER>
        <CHAPTER cnumber="14">
            <VERS vnumber="1"> Hihte pen, siampi Eleazar, Nun tapa Joshua le Israel minam sung pan beh lutangte in amaute tungah a piak, Kanaan gam sungah Israel mite’ ngah gamhte ahi hi. </VERS>
            <VERS vnumber="2"> Minam kua le alangte adingin Topa in Moses a thupiak bangin amau’ gamhte aisanna tawh kipia hi. </VERS>
            <VERS vnumber="3"> Bang hang hiam cih leh Moses in Jordan galkhat ah minam nih le alangte tungah gamh pia khinzo hi. Ahih hangin amaute lakah Levi mite tungah bangmah pia lo hi. </VERS>
            <VERS vnumber="4"> Bang hang hiam cih leh Josef mite minam nihin kikhen a, Manasseh le Efraim minamte ahi uh hi. Tua gam sungah Levi-te tungah tanh kipia lo a, ahih hangin amau’ ten nading khuapite le a ganhingte uh adingin lonona gamte kipia bek hi. </VERS>
            <VERS vnumber="5"> Topa in Moses a thupiak bangin Israel mite gamta uh a, amaute in leitang a hawm uh hi.
            </VERS>
            <VERS vnumber="6"> Tua ciangin Judah minamte Gilgal-a Joshua kiangah pai uh a, amaute sung panin Kenaz mi Jefunneh tapa Kaleb in ama kiangah, “Topa in Kadeshbarnea-ah Pasian mi Moses tungah nang le kei’ thu tawh kisai a gente na thei hi. </VERS>
            <VERS vnumber="7"> A gam sung thukansim dingin Topa’ nasem Moses in Kadeshbarnea panin kei hong sawl lai-in kum sawmli ka pha a, ka lungsim a om bangin ama kiangah thu ka tunkik hi. </VERS>
            <VERS vnumber="8"> Ahih hangin kei tawh hong paito khawm ka sanggamte in mite lungkiasak uh a, ahi zongin keimah in lungsim tak tawh Topa ka Pasian ka zui hi. </VERS>
            <VERS vnumber="9"> Tua ni-in Moses kiciamin, ‘Nangmah in Topa ka Pasian, lungsim tak tawh zui na hih manin na khe in a totsa leitang pen nang le na tate adingin gamh hi tawntung ding hi,’ hong ci hi. </VERS>
            <VERS vnumber="10"> Tu-in, a cihsa bangin Topa in, Israel mite sehnel gamah a pai sung, Topa in hih thu Moses tungah a gen a kipan hih kum sawmli le nga sung kei hong nungtasak a, tu-in kei kum sawmgiat le kum nga ka pha hi. </VERS>
            <VERS vnumber="11"> Moses in hong sawl hun lai mah bangin tuni-in kei ka tha hat lai a, galdo nading le kuankhiatna le ciahkik nadingin ka thatang pen tua hun lai-a ka thatang mah bang lai hi. </VERS>
            <VERS vnumber="12"> Tua ahih ciangin tu-in tua ni-a Topa’ gen hih mual tung gam kei hong pia in. Anak mite a muanhuai mahmah khuapi sungah a omna thu tua hun lai-in kong gen uh hi. Topa in kei hong ompih dinga, Topa’ cih mah bangin amaute ka hawl khia zo kha ding hi,” a ci hi.
            </VERS>
            <VERS vnumber="13"> Tua ciangin Joshua in amah thupha pia a, Jefunneh’ tapa Kaleb tungah gamh-in Hebron a pia hi. </VERS>
            <VERS vnumber="14"> Tua ahih ciangin amah in Topa, Israel-te’ Pasian, lungsimtak tawh zui ahih manin tuni dongin Hebron pen Kenaz mi Jefunneh’ tapa Kaleb’ gamh a suak hi. </VERS>
            <VERS vnumber="15"> Hih Hebron min a nidangin Kiriatharba kici hi; Arba pen Anak mite lakah mi lianpen khat ahi hi. Tua ciangin galdona panin tua gam a tawlnga hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Amau’ beh tawh kizui-in Judah mite’ ngah pen leitaw lamah Edom gamgi ciang hi a, leitaw lam a gamla penna munah Zin gam ciang ban hi. </VERS>
            <VERS vnumber="2"> Leitaw lam a gamgi pen Ci Tuipi mong, leitaw lam a sun tuidawk pan kipan hi. </VERS>
            <VERS vnumber="3"> Leitaw lam Akrabbim kahtohna-ah pai khia-in, Zin dong ban a, Kadeshbarnea leitaw lamah Hezron dung tawnin Addar ciang dong paito-in Karka lamah kihei a, </VERS>
            <VERS vnumber="4"> Azmon ciang dong pai-in Egypt lui-ah suak khia a, tuipi-ah a mong bei hi. Hih pen amau’ leitaw lam gamgi hi ding hi. </VERS>
            <VERS vnumber="5"> Tua ciangin nisuahna lam gamgi pen Jordan tunna ciang dong Ci Tuipi ahi hi. Leilu lampang gamgi pen Jordan tunna tuipi dawk panin kipan hi. </VERS>
            <VERS vnumber="6"> Bethhoglah lamah a gamgi paito a, Betharabah leilu lampangah paisuak hi. Tua ciangin Reuben tapa Bohan’ Suangpi dongah a gamgi paito-in, </VERS>
            <VERS vnumber="7"> Akhor Kuam panin Debir-ah paito a, leilu lam manawhin, tua kuam leitaw lampangah a om, Adummim kahtohna galkhat ah a om Gilgal lamah kihei hi. Tua ciangin Enshemesh luidung ah gamgi pai-in Enrogel-ah tawp hi. </VERS>
            <VERS vnumber="8"> Tua ciangin Jebus (Jerusalem a cihna) liangko leitaw lam Hinnom’ tapa’ kuamah gamgi paito-in, aim kuam leilu lam mong, nitumna lam Hinnom Kuam galkhat ah a kikhung mual dawnah gamgi paito hi. </VERS>
            <VERS vnumber="9"> Tua ciangin mual dawn panin Neftoah lui-ah gamgi kikhung a, tua panin Efron Mual khuapite-ah pai a, tua ciangin Baalah (Kiriathjearim a cihna) lamah gamgi kawi kual hi. </VERS>
            <VERS vnumber="10"> Tua ciangin Baalah nitumna lam Seir Mual-ah gamgi kual a, tua panin paisuakin Jearim Mual (Khesalon a cihna) liangko leilu lamah pai-in, Bethshemesh-ah paisuk a, Timnah kiangah paisuak hi. </VERS>
            <VERS vnumber="11"> Ekron leilu lam mual liangko-ah a gamgi pai khia a, tua ciangin Shikkeron-ah gamgi kawi kualin, Baalah Mual-ah paisuak a, Jabneel-ah lengkhia-in tuipi-ah a gamgi tawp hi. </VERS>
            <VERS vnumber="12"> Tua ciangin nitumna gamgi pen Tuipi Lian dung teng ahi hi. Hih pen amau’ beh tawh kizui-in Judah mite’ kiimah a gamgi ahi hi.
            </VERS>
            <VERS vnumber="13"> Topa in Joshua tungah a thupiak bangin Jefunneh tapa Kaleb tungah amah in Judah mite lakah tanh khat Kiriatharba, Hebron a cihna, (Arba pen Anak’ pa hi) pia hi. </VERS>
            <VERS vnumber="14"> Tua lai panin Kaleb in Anak’ tapa thumte Sheshai, Ahiman le Talmai, Anak’ suanlekhakte a hawl khia hi. </VERS>
            <VERS vnumber="15"> Tua lai panin Debir sunga a teeng mite a sim dingin amah kuanto hi. Debir pen a nidangin Kiriathsefer kici hi. </VERS>
            <VERS vnumber="16"> Kaleb in, “Kiriathsefer vat gawpin a la zo mi tungah ka tanu Aksah a zi dingin ka pia ding hi,” a ci hi. </VERS>
            <VERS vnumber="17"> Tua ciangin Kaleb’ sanggampa Kenaz’ tapa Othniel in la a, amah in a zi dingin a tanu Aksah a pia hi. </VERS>
            <VERS vnumber="18"> Tua nu ama kiangah a pai ding ciangin ama pa’ tung panin lo khat a nget ding hah gen hi. A la tung panin tua nu a kum ciangin Kaleb in tua nu kiangah, “Bang ut na hi hiam?” a ci hi. </VERS>
            <VERS vnumber="19"> Amah in, “Letsong khat hong pia in. Negeb gamah kei hong koih na hih buangin cik tuikhukte zong hong pia in,” a ci hi. Tua ciangin Kaleb in tua nu tungah ciktui tungnungte le ciktui nuainungte a pia hi.
            </VERS>
            <VERS vnumber="20"> Hihte pen amau’ beh tawh kizui-in Judah minamte’ gamhluah ahi hi. </VERS>
            <VERS vnumber="21"> Leitaw lam mongciik, Edom gamgi lamah Judah minamte’ neih khuapite: Kabzeel, Eder, Jagur, </VERS>
            <VERS vnumber="22"> Kinah, Dimonah, Adadah, </VERS>
            <VERS vnumber="23"> Kadesh, Hazor, Ithnan, </VERS>
            <VERS vnumber="24"> Zif, Telem, Bealoth, </VERS>
            <VERS vnumber="25"> Hazorhadattah, Keriothhezron (Hazor a cihna), </VERS>
            <VERS vnumber="26"> Amam, Shema, Moladah, </VERS>
            <VERS vnumber="27"> Hazargaddah, Heshmon, Bethpelet, </VERS>
            <VERS vnumber="28"> Hazarshual, Beersheba, Biziothiah, </VERS>
            <VERS vnumber="29"> Baalah, Iim, Ezem, </VERS>
            <VERS vnumber="30"> Eltolad, Khesil, Hormah, </VERS>
            <VERS vnumber="31"> Ziklag, Madmannah, Sansannah, </VERS>
            <VERS vnumber="32"> Lebaoth, Shilhim, Ain le Rimmon: a vekpi-in khuapi sawmnih le kua, a khuaneute tawh ahi hi.
            </VERS>
            <VERS vnumber="33"> Tua ciangin lei niamna lamah Eshtaol, Zorah, Ashnah, </VERS>
            <VERS vnumber="34"> Zanoah, Engannim, Tappuah, Enam, </VERS>
            <VERS vnumber="35"> Jarmuth, Adullam, Sokoh, Azekah, </VERS>
            <VERS vnumber="36"> Shaaraim, Adithaim, Gederah le Gederothaim: khuapi sawm le li, a khuaneute tawh ahi hi.
            </VERS>
            <VERS vnumber="37"> Tua banah Zenan, Hadashah, Migdalgad, </VERS>
            <VERS vnumber="38"> Dilean, Mizpeh, Joktheel, </VERS>
            <VERS vnumber="39"> Lakhish, Bozkath, Eglon, </VERS>
            <VERS vnumber="40"> Kabbon, Lahmam, Khitlish, </VERS>
            <VERS vnumber="41"> Gederoth, Bethdagon, Naamah le Makkedah: khuapi sawm le guk, a khuaneute tawh zong ahi hi.
            </VERS>
            <VERS vnumber="42"> Tua ciangin Libnah, Ether, Ashan, </VERS>
            <VERS vnumber="43"> Iftah, Ashnah, Nezib, </VERS>
            <VERS vnumber="44"> Keilah, Akzib le Mareshah: khuapi kua, a khuaneute tawh ahi hi.
            </VERS>
            <VERS vnumber="45"> Ekron a khuapite le a khuaneute tawh ahi hi. </VERS>
            <VERS vnumber="46"> Ekron panin tuipi dong, Ashdod lampang a omte khempeuh a khuaneute tawh ahi hi.
            </VERS>
            <VERS vnumber="47"> Ashdod, a khuapite le a khuaneute tawh ahi hi. Gaza, a khuapite le a khuaneute tawh ahi hi. Egypt lui le tuipi lian a gei ciang dong tawh ahi hi.
            </VERS>
            <VERS vnumber="48"> Tua ciangin mual tung gamah Shamir, Jattir, Sokoh, </VERS>
            <VERS vnumber="49"> Dannah, Kiriathsannah (Debir a cihna), </VERS>
            <VERS vnumber="50"> Anab, Eshtemoh, Anim, </VERS>
            <VERS vnumber="51"> Goshen, Holon le Giloh: khuapi sawm le khat, a khuaneute tawh ahi hi.
            </VERS>
            <VERS vnumber="52"> Arab, Dumah, Eshan, </VERS>
            <VERS vnumber="53"> Janim, Bethtappuah, Afekah, </VERS>
            <VERS vnumber="54"> Humtah, Kiriatharba (Hebron a cihna) le Zior: khuapi kua, a khuaneute tawh ahi hi.
            </VERS>
            <VERS vnumber="55"> Maon, Karmel, Zif, Juttah, </VERS>
            <VERS vnumber="56"> Jezreel, Jokdeam, Zanoah, </VERS>
            <VERS vnumber="57"> Kain, Gibeah le Timnah: khuapi sawm, a khuaneute tawh ahi hi.
            </VERS>
            <VERS vnumber="58"> Halhul, Bethzur, Gedor, </VERS>
            <VERS vnumber="59"> Maarath, Bethanoth le Eltekon: khuapi guk, a khuaneute tawh ahi hi.
            </VERS>
            <VERS vnumber="60"> Kiriathbaal (Kiriathjearim a cihna) le Rabbah: khuapi nih, a khuaneute tawh ahi hi.
            </VERS>
            <VERS vnumber="61"> Sehnel gamah Betharabah, Middin, Sekakah, </VERS>
            <VERS vnumber="62"> Nibshan, Ci Khuapi le Engedi: khuapi guk, a khuaneute tawh ahi hi.
            </VERS>
            <VERS vnumber="63"> Ahih hangin Judah mite in Jerusalem-a a teeng Jebus mite hawl khia zo lo uh hi. Tua ahih ciangin tuni dongin Jebus mite pen Judah mite tawh Jerusalem-ah a teeng khawm uh hi. </VERS>
        </CHAPTER>
        <CHAPTER cnumber="16">
            <VERS vnumber="1"> Josef’ suanlekhakte’ tanh gamgi pen Jerikho luite’ nisuahna lam, Jerikho kiang Jordan panin sehnel gamah pai a, Jerikho panin mual tung gamte tawnin Bethel-ah paito hi. </VERS>
            <VERS vnumber="2"> Tua ciangin Bethel panin Luz-ah pai-in, Arkhi mite gam Ataroth nawk hi. </VERS>
            <VERS vnumber="3"> Tua ciangin nitumna lam Jaflet mite’ gam lam Bethhoron a niam lam gam ciang dongah paisuk hi. Tua ciangin Gezer-ah pai-in tuipi-ah tawp hi.
            </VERS>
            <VERS vnumber="4"> Josef’ suan Manasseh le Efraim mite in amau’ gamhluah dingin hih gamte ngah uh hi.
            </VERS>
            <VERS vnumber="5"> Amau’ behbehin Efraim mite’ gam pen a nuai-a bang ahi hi: Nisuahna lamah amau’ gamgi pen Atarothaddar pan Bethhoron tungnung ciang ahi hi. </VERS>
            <VERS vnumber="6"> Tua panin tuipi ciangah a gamgi pai a, leilu lamah Mikmethath ahi hi. Tua ciangin nisuahna lam a gamgi Taanathshiloh lamah kual pai-in, nisuahna lam galah pai-in Janoah a tung hi. </VERS>
            <VERS vnumber="7"> Janoah panin Ataroth le Naarah ah paisuk a, Jerikho banin Jordan-ah tawp hi. </VERS>
            <VERS vnumber="8"> Tappuah panin nitumna lam Kanah lui-ah gamgi pai-in tuipi-ah tawp hi. Hih pen amau’ behbehin Efraim minamte’ gamhluah hi a, </VERS>
            <VERS vnumber="9"> Manasseh mite’ gamhluah sung panin Efraim mite adingin a kikhen khia khuapite, a khuaneute tawh ahi hi. </VERS>
            <VERS vnumber="10"> Ahi zongin amaute in Gezer sunga teeng Kanaan mite hawl khia lo uh hi. Tua ahih ciangin tuni dongin Kanaan mite pen Efraim mite lakah teeng a, ahih hangin aana nasep a sem dingin sal a suak uh hi. 
            </VERS>
        </CHAPTER>
        <CHAPTER cnumber="17">
            <VERS vnumber="1"> Tua ciangin Josef’ tacil ahih manin Manasseh minam tungah tanh kipia hi. Manasseh minam sung panin tacil, Gilead’ pa Makhir tungah Gilead gam le Bashan gam kipia hi. Bang hang hiam cih leh amah galhang mi ahi hi. </VERS>
            <VERS vnumber="2"> Tua ciangin Manasseh minam a omlaite Abiezer, Halek, Asriel, Shekhem, Hefer le Shemida-te tungah a behbehin piakna kinei hi. Hihte pen Josef’ tapa Manasseh’ ta pasal suanlekhakte a behbeh ahi hi.
            </VERS>
            <VERS vnumber="3"> Ahih hangin Manasseh’ tapa Makhir, a tapa Hefer, a tapa Zelofehad in tapa nei loin tanu bek nei a, a tanute’ min in: Mahlah, Noah, Hoglah, Milkah le Tirzah ahi hi. </VERS>
            <VERS vnumber="4"> Amaute, siampi Eleazar le Nun tapa Joshua le makaite mai-ah pai uh a, “Ka sanggamte uh tawh gamh hong piak nadingin Topa in Moses thu pia hi,” a ci uh hi. Tua ahih ciangin Topa’ thupiakna bangin amau pate’ sanggamte tawh amah in gamh a pia khawm hi. </VERS>
            <VERS vnumber="5"> Tua ahih ciangin Jordan galkhat ah Gilead le Bashan-te sim loh Manasseh tungah tanh sawm kia hi. </VERS>
            <VERS vnumber="6"> Bang hang hiam cih leh Manasseh’ tanute in a tapate tawh gamh ngahkhawm uh hi. A omlai Manasseh mite tungah Gilead leitang kipia hi.
            </VERS>
            <VERS vnumber="7"> Manasseh-te’ gam in Asher panin Shekhem nisuahna lamah a om Mikmethath dong ban a, tua ciangin Entappuah mite’ leitaw lamah a gamgi pai hi. </VERS>
            <VERS vnumber="8"> Tappuah leitang pen Manasseh a’ ahi hi. Ahih hangin Manasseh gamgi a om Tappuah khuapi pen Efraim tapate a’ ahi hi. </VERS>
            <VERS vnumber="9"> Tua ciangin Kanah lui-ah a gamgi paisuk hi. Manasseh khuapite lak panin lui leitaw lama om hih lai-a khuapite pen Efraim a’ ahi hi. Tua ciangin lui leilu lampangah Manasseh gamgi paisuakin tuipi-ah tawp hi. </VERS>
            <VERS vnumber="10"> Tua gam leitaw lam teng Efraim a’ hi-in, a leilu lam teng Manasseh a’ hi a, tuipi pen a gamgi hi a, leilu lamah Asher banin nisuahna lamah Issakhar a ban hi. </VERS>
            <VERS vnumber="11"> Issakhar le Asher gam sungah zong Manasseh in gam ngah a, tuate pen Bethshean le a khuaneute, Ibleam le a khuaneute, Dor-a teengte le a khuaneute, Endor a teengte le a khuaneute, Taanak a teengte le a khuaneute le Megiddo a teengte le a khuaneute hi a, a thumna pen Nafath ahi hi. </VERS>
            <VERS vnumber="12"> Ahi zongin Manasseh’ tapate in hih khuapite luah zo lo uh ahih manin tua gamah Kanaan mite teng teitei uh hi. </VERS>
            <VERS vnumber="13"> Ahih hangin Israel mite tampi pha-in a hat uh ciangin amaute in Kanaan mite nasemin koih uh a, hawl khia mang khin lo uh hi.
            </VERS>
            <VERS vnumber="14"> Tua ciangin Josef minam in Joshua kiangah thu genin, “Topa in kote thu hong pia khin a, kote mi tampi hi napi-in bang hangin ngah khat le tanh khat bek gamh-in hong pia na hi hiam?” a ci uh hi. </VERS>
            <VERS vnumber="15"> Tua ciangin Joshua in amaute kiangah, “Note mi tampi pha a, Efraim mual tung gam pen note adingin neulua ahih ciangin Perez le aim gam tulakah pai unla, nomau adingin gam sattawm un,” a ci hi. </VERS>
            <VERS vnumber="16"> Josef minam in, “Kote adingin mual tung gam kicing zo lo hi. Ahi zongin zang gam a teeng Kanaan mite khempeuh, Bethshean le a khuaneute, Jezreel Kuam sunga om mite pen sik leeng neite hi zel uh hi,” a ci uh hi. </VERS>
            <VERS vnumber="17"> Tua ciangin Joshua in Josef’ suan Efraim le Manasseh mite tungah, “Note mi tampi pha-in vanglian na hih manun tanh khat kia na nei kei ding uh hi. </VERS>
            <VERS vnumber="18"> Mual tung gam pen note a’ hi dinga, tulak ahih hangin note in hah siangin a gamgi mong dong na luah ding uh hi. Bang hang hiam cih leh amaute in sik leeng nei-in, amaute a thahat hangin Kanaan mite na hawl khia zo ding uh hi,” a ci hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Tua ciangin Israel mihon buppi Shiloh-ah kikhawmin tua lai-ah kikhopna buk lam uh a, amaute’ mai-ah gam zawhsa-in om hi.
            </VERS>
            <VERS vnumber="2"> Israel mite lakah gamh a kipia nai lo minam sagih omlai hi. </VERS>
            <VERS vnumber="3"> Tua ahih ciangin Joshua in Israel mite kiangah, “Topa, na pu na pate uh Pasian in note hong piaksa leitangah pai-in na luah ding uh bang tanvei zekai lai ding na hi uh hiam? </VERS>
            <VERS vnumber="4"> Minam khat panin mi thum ciat hong pia unla, amaute va kuan khia-in vaksuk vakto-in, amaute’ luah dinga ngaihsutna tawh a leitang omziate hong gelhin, tua ciangin kei kiangah hong ciah dingun amaute ka sawl ding hi. </VERS>
            <VERS vnumber="5"> Amaute in seh sagihin khenin, leitaw lam ama gam mahah Judah omsuakin, Josef’ innkuante leilu lam amau’ gamah om ding hi. </VERS>
            <VERS vnumber="6"> Note in leitang khen sagihin hong ciamteh unla, na ciaptehna uh hih mun kei kiangah nong paipih ding uh hi. Tua ciangin keimah in Topa i Pasian’ mai-ah note ading ai ka san ding hi. </VERS>
            <VERS vnumber="7"> Levi mite in note lakah tanh nei lo hi. Bang hang hiam cih leh Topa’ siampi nasepna pen amau’ luah ahi hi. Gad, Reuben le Manasseh minam alangte in Topa’ nasem Moses in amaute tungah a piak ahi Jordan Nisuahna lam galkhat ah amau’ gamh ngah khinzo uh hi,” a ci hi.
            </VERS>
            <VERS vnumber="8"> Tua ahih ciangin mite a kuan uh hi. Leitang a ciaptehna a gelh nadingun Joshua in a pai mite thu pia a, “Vaksuk vakto-in leitang ciaptehna hong gelh unla, kei kiangah hong paikik un. Tua ciangin Shiloh mun Topa’ mai-ah note adingin ai ka san ding hi,” a ci hi. </VERS>
            <VERS vnumber="9"> Tua ciangin mite kuanin gam sungah paisuk paito-in khen sagih suahin tua gam a khuakhua-in a ciaptehna uh laibu khat sungah khum uh a, Shiloh giahphual a Joshua kiangah amaute hong pai uh hi. </VERS>
            <VERS vnumber="10"> Joshua in amaute adingin Topa’ mai Shiloh-ah ai sansak hi. Tua ciangin Joshua in amau’ tanh ding ciat Israel-te tungah leitang a pia hi.
            </VERS>
            <VERS vnumber="11"> A behbeh tawh kizui-in Benjamin minamte ading aisan hun hong tunga, amau’ tungah a kipia gam pen Judah minam le Josef minamte kikalah hong kia hi. </VERS>
            <VERS vnumber="12"> Leilu lamah amau’ gamgi pen Jordan panin kipan a, Jerikho leilu lam liangko-ah paito-in, tua panin mual tung gam nawkin nitumna lamah pai a, Bethaven sehnel gamah a tawp hi. </VERS>
            <VERS vnumber="13"> Tua lai panin gamgi in Luz lam manawhin leitaw lam nawtin Luz (Bethel a kici) liangko-ah pai a, Bethhoron Nuainung leitaw lama om mual tunga Atarothaddar khua-ah paisuk hi. </VERS>
            <VERS vnumber="14"> Tua ciangin mun dang manawhin gamgi pai a, Bethhoron galkhat, leitaw lama om mual panin nitumna lampang leitaw lamah kihei a, Judah minamte a’ ahi Kiriathbaal (Kiriathjearim a cihna)-ah a tawp hi. Hih in a nitumna lampang piangsak hi. </VERS>
            <VERS vnumber="15"> Tua ciangin Kiriathjearim mong panin leitaw lampang kipan a, Efron lam, Neftoah Luite-ah gamgi pai hi. </VERS>
            <VERS vnumber="16"> Tua ciangin aim kuam leilu lam mong a om, Hinnom’ tapa’ kuam a kimuhna mual a gamgi-ah pai hi. Tua ciangin Jebus mite’ gam liangko leitaw lam, Hinnom Kuam-ah paisukin, Enrogel-ah paisuk suak hi. </VERS>
            <VERS vnumber="17"> Tua ciangin leilu lam manawhin kawi-in, Enshemesh-ah paisuak a, tua lai panin Adummim kahtohna galkhat, Geliloth-ah pai a, Reuben’ tapa Bohan’ Suangpi-ah paisuk hi. </VERS>
            <VERS vnumber="18"> Tua ciangin Betharabah gam liangko leilu lamah paisuakin Arabah-ah paisuk hi. </VERS>
            <VERS vnumber="19"> Tua ciangin Bethhoglah gam liangko leilu lamah gamgi paisuak a, Jordan mong leitaw lam, Ci Tuipi dawk leilu lamah a tawp hi. Hih pen leitaw lam gamgi hi a, </VERS>
            <VERS vnumber="20"> Jordan in nisuahna lampang a gamgi piangsak hi. Hih pen a beh zui-in a kimkotah a gamgi a gamgi-in Benjamin minam’ luah ahi hi.
            </VERS>
            <VERS vnumber="21"> Tu-in amau’ beh tawh kizui-in Benjamin minamte’ khuapite in Jerikho, Bethhoglah, Emekkeziz, </VERS>
            <VERS vnumber="22"> Betharabah, Zemaraim, Bethel, </VERS>
            <VERS vnumber="23"> Avvim, Parah, Ofrah, </VERS>
            <VERS vnumber="24"> Khefarammoni, Ofni, Geba - khuapi sawm le nih, a khuaneute tawh ahi hi. </VERS>
            <VERS vnumber="25"> Tua ciangin Gibeon, Ramah, Beeroth, </VERS>
            <VERS vnumber="26"> Mizpeh, Khefirah, Mozah, </VERS>
            <VERS vnumber="27"> Rekem, Irpeel, Taralah, </VERS>
            <VERS vnumber="28"> Zela, Haelef, Jebus (Jerusalem a cihna), Gibeah le Kiriathjearim - khuapi sawm le li, a khuaneute tawh zong ahi hi. Hihte pen a beh tawh kizui-in Benjamin minamte’ luah ahi hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> A beh zui-in Simeon minam ading aisan nihna hong tung hi. Amau’ gamh in Judah minamte’ gamh ngahsa pawkhat huam hi. </VERS>
            <VERS vnumber="2"> Amau’ ngah ding gamhte pen Beersheba, Sheba, Moladah, </VERS>
            <VERS vnumber="3"> Hazarshual, Bala, Ezem, </VERS>
            <VERS vnumber="4"> Eltolad, Bethul, Hormah, </VERS>
            <VERS vnumber="5"> Ziklag, Bethmarkaboth, Hazarsusah, </VERS>
            <VERS vnumber="6"> Bethlebaoth le Sharuhen - khuapi sawm le thum, a khuaneute tawh ahi hi. </VERS>
            <VERS vnumber="7"> Tua ciangin Ain, Rimmon, Ether le Ashan - khuapi li a khuaneute tawh zong ahi hi. </VERS>
            <VERS vnumber="8"> Negeb gam Ramah-a om Baalathbeer ciang dong hih khuapite’ kiima om khuaneute khempeuh zong a huam ahi hi. Hihte pen a beh tawh kizui-in Simeon minamte’ luah ahi hi. </VERS>
            <VERS vnumber="9"> Simeon minamte’ luah in Judah minamte’ gam sung khenkhat hong huam hi. Bang hang hiam cih leh Judah minamte’ ngah pen amau adingin lianlua a, amau’ luah sung panin Simeon minam in gamh ngahsawn uh hi.
            </VERS>
            <VERS vnumber="10"> A beh tawh kizui-in Zebulun minam adingin aisan thumna hong tung hi. Amau’ luah gam in Sarid ciang dong ban hi. </VERS>
            <VERS vnumber="11"> Tua ciangin nitumna lamah a gamgi paito-in Mareal ah paisuak a, Dabbesheth va su a, tua ciangin Jokneam nisuahna lama om lui a ban hi. </VERS>
            <VERS vnumber="12"> Sarid panin nisuahna lam manawhin pai-in Khislothtabor gamgi-ah tung hi. </VERS>
            <VERS vnumber="13"> Tua panin Daberath-ah pai-in Jafia ciang ban a, tua lai panin nisuahna lam Gathhefer, Ethkazin lamah paisuak a, tua ciangin Rimmon-ah pai lai-in Neah lamah a kawi hi. </VERS>
            <VERS vnumber="14"> Tua ciangin leilu lam pan, Hannathon lamah gamgi kihei a, Iftahel kuamah a tawp hi. </VERS>
            <VERS vnumber="15"> Tua ciangin Kattath, Nahalal, Shimron, Idalah le Bethlehem khuate zong huam a, khuapi sawm le nih, a khuaneute tawh ahi hi. </VERS>
            <VERS vnumber="16"> Hihte pen a beh tawh kizui-in Zebulun minamte’ luah hi a, hih khuapite a khuaneute tawh ahi hi.
            </VERS>
            <VERS vnumber="17"> A beh tawh kizui-in Issakhar minamte adingin aisan lina hong tung hi. </VERS>
            <VERS vnumber="18"> A gam in Jezreel, Khesulloth, Shunem, </VERS>
            <VERS vnumber="19"> Hafaraim, Shion, Anaharath, </VERS>
            <VERS vnumber="20"> Rabbith, Kishion, Ebez, </VERS>
            <VERS vnumber="21"> Remeth, Engannim, Enhaddah le Bethpazzez a huam hi. </VERS>
            <VERS vnumber="22"> A gamgi in Tabor, Shahazumah le Bethshemesh zong ban a, Jordan-ah a tawp hi. Khuapi sawm le guk, a khuaneute tawh ahi hi. </VERS>
            <VERS vnumber="23"> Hihte pen a beh tawh kizui-in Issakhar minamte’ luah hi a, a khuapite a khuaneute tawh ahi hi.
            </VERS>
            <VERS vnumber="24"> A beh tawh kizui-in Asher minamte adingin aisan ngana hong tung hi. </VERS>
            <VERS vnumber="25"> A gam in Helkath, Hali, Beten, Akshaf, </VERS>
            <VERS vnumber="26"> Allammelek, Amad le Mishal huam hi. Nitumna lamah Karmel le Shihorlibnath ban a, </VERS>
            <VERS vnumber="27"> tua ciangin nisuahna lamah kihei-in Bethdagon-ah pai a, leilu lam Bethemek le Neiel lamah Zebulun le Iftahel kuam ban hi. Tua ciangin leilu lam Kabul, </VERS>
            <VERS vnumber="28"> Ebron, Rehob, Hammon, Kanah le a Lian Sidon ciang dong paito lai hi. </VERS>
            <VERS vnumber="29"> Tua ciangin Ramah-ah a gamgi kihei a, kulh a nei Taia khuapi a tung hi. Tua ciangin Hosah-ah gamgi kihei a, tuipi-ah a tawp hi. Mahalab, Akzib, </VERS>
            <VERS vnumber="30"> Ummah, Afek le Rehob khuapite huam a - khuapi sawmnih le nih, a khuaneute tawh ahi hi. </VERS>
            <VERS vnumber="31"> Hihte pen a beh tawh kizui-in Asher minamte’ luah hi a, hih khuapite a khuaneute tawh ahi hi.
            </VERS>
            <VERS vnumber="32"> A beh tawh kizui-in Naftali minamte adingin aisan gukna hong tung hi. </VERS>
            <VERS vnumber="33"> A gamgi pen Helef, Zaanannim-a om tawsaw le Adaminekeb le Jabneel panin Lakkum ciang dong pai-in Jordan-ah a tawp hi. </VERS>
            <VERS vnumber="34"> Tua ciangin nitumna lam Aznothtabor-ah a gamgi kihei a, tua lai panin Hukkok-ah pai-in, leitaw lamah Zebulun ban a, nitumna lamah Asher banin, nisuahna lam panin Jordan-ah Judah a ban hi. </VERS>
            <VERS vnumber="35"> Kulh a nei khuapite pen Ziddim, Zer, Hammath, Rakkath, Khinnereth, </VERS>
            <VERS vnumber="36"> Adamah, Ramah, Hazor, </VERS>
            <VERS vnumber="37"> Kedesh, Edrei, Enhazor, </VERS>
            <VERS vnumber="38"> Iron, Migdalel, Horem, Bethanath le Bethshemesh - khuapi sawm le kua, a khuaneute tawh ahi hi. </VERS>
            <VERS vnumber="39"> Hihte pen a beh tawh kizui-in Naftali minamte’ luah hi a, a khuapite a khuaneute tawh ahi hi.
            </VERS>
            <VERS vnumber="40"> A beh tawh kizui-in Dan minamte adingin aisan sagihna hong tung hi. </VERS>
            <VERS vnumber="41"> A luah gamte in Zorah, Eshtaol, Irshemesh, </VERS>
            <VERS vnumber="42"> Shaalbim, Aijalon, Ithlah, </VERS>
            <VERS vnumber="43"> Elon, Timnah, Ekron, </VERS>
            <VERS vnumber="44"> Eltekeh, Gibbethon, Baalath, </VERS>
            <VERS vnumber="45"> Jehud, Beneberak, Gathrimmon, </VERS>
            <VERS vnumber="46"> le Joppa galkhat a om Mejarkon le Rakkon a gamte tawh a huam hi. </VERS>
            <VERS vnumber="47"> Dan mite in amau’ gam a taan ciangun Dan mite kuanto-in Leshem sim uh a, amaute in a mite manin namsau tawh a thah khit uh ciangin tua gam luahin a sungah teeng uh a, amau’ pupi’ min tamin Leshem pen Dan ci-in min a phuak uh hi. </VERS>
            <VERS vnumber="48"> Hihte pen a beh tawh kizui-in Dan minamte’ luah hi a, hih a khuapite a khuaneute tawh ahi hi.
            </VERS>
            <VERS vnumber="49"> Israel mite in gamh-in tua leitangte a hawm khit uh ciangin amaute lakah Nun tapa Joshua tungah gamh a pia uh hi. </VERS>
            <VERS vnumber="50"> Topa’ thupiakna tawh ama nget khuapi, Efraim mual tung gam a om Timnathserah a pia uh hi. Amah in tua khuapi lamkikin a sungah a teeng hi.
            </VERS>
            <VERS vnumber="51"> Hihte pen siampi Eleazar le Nun tapa Joshua le Israel minam beh lutangte in kikhopna bukkong, Topa’ mai Shiloh-ah aisanna tawh a hawm khiat uh gamh ahi hi. Tua bangin amaute in leitang hawmna a zo uh hi.</VERS>
        </CHAPTER>
        <CHAPTER cnumber="20">
            <VERS vnumber="1"> Tua ciangin Topa in Joshua kiangah, </VERS>
            <VERS vnumber="2-3"> “Israel mite tungah hih bangin gen in: ‘Sawm lohpi-in ahi a, theih lohna hangin ahi zongin mi khat a that khapa a tai theih nadingin Moses tungtawnin nang tungah kong gen bukna khuapite teel in. Phula pa kiang panin note adingin tua khuate pen bukna hi ding hi. </VERS>
            <VERS vnumber="4"> Hih khuapite khat peuhpeuhah amah tai-in khuapi kongpi tumna-ah ding dinga, tua khuapi upate kiangah a thu gentel ding hi. Tua ciangin amaute in khuapi sungah amah paipihin amah mun khat pia dinga, amaute tawh amah omkhawm ding hi. </VERS>
            <VERS vnumber="5"> Tua ciangin phulapa in amah a delh leh, tua pa tungah mi that pa pia lo ding uh hi. Bang hang hiam cih leh amah in theih lohna hangin a veengpa thatin, a beisa hun sungah ama tungah galneihna bangmah nei lo hi. </VERS>
            <VERS vnumber="6"> Thukhenna thuak dingin mihonte mai-ah a din mateng le tua hun laitak a siampi lianpen pa a sih hun mateng, tua khuapi sungah amah om ding hi. Tua khit ciangin mi that khapa ama khua ama inn, a hong taikhiatna khua-ah paikik thei ding hi,’ ci-in gen in,” a ci hi.
            </VERS>
            <VERS vnumber="7"> Tua ahih ciangin amaute in Naftali mual tung gam sunga om Galilee gam sung panin Kedesh khua, Efraim mual tung gam sungah Shekhem khua le Judah mual tung gam sungah Kiriatharba (Hebron a cihna) khuate a tuamkoih uh hi. </VERS>
            <VERS vnumber="8"> Jerikho nisuahna Jordan galkhat ah Reuben minam sung panin mualzang sehnel gam a om Bezer khua, Gad minam sung panin Gilead gam sunga om Ramoth khua le Manasseh minam sung panin Bashan gam sunga om Golan khuate a seh uh hi. </VERS>
            <VERS vnumber="9"> Hihte pen Israel mi khempeuh le amaute lakah a peem khualmi adingin sawm lopi-in mi khat a that khapa pen mihonte mai-ah a din ma-in phulapa khutah a sih loh nadingin a tai theih nadinga a kiseh khuapite ahi hi.
            </VERS>
        </CHAPTER>
        <CHAPTER cnumber="21">
            <VERS vnumber="1"> Tua ciangin siampi Eleazar le Nun tapa Joshua le Israel minam beh lutangte kiangah Levi beh lutangte hong pai uh hi. </VERS>
            <VERS vnumber="2"> Amaute in Kanaan gam sung Shiloh munah, “Ten nadingin khuapi le ka ganhingte uh adingin a lononate tawh kote hong kipiak ding Moses tungtawnin Topa in thu piazo hi,” ci-in amaute kiangah a gen uh hi. </VERS>
            <VERS vnumber="3"> Tua ahih ciangin Topa’ thupiakna tawh Israel mite in amau’ luah sung panin Levi mite tungah a nuai-a khuapite le lonona gamte a pia uh hi.
            </VERS>
            <VERS vnumber="4"> Kohath behte adingin aisan hong tung hi. Tua ahih ciangin siampi Aaron’ suanlekhak ahi Levi mite in Judah, Simeon le Benjamin minamte tung panin aisanna tawh khuapi sawm le thum ngah uh hi.
            </VERS>
            <VERS vnumber="5"> Tua ciangin a omlai Kohath mite in Efraim minam, Dan minam le Manasseh minam alangte tung panin aisanna tawh khuapi sawm ngah uh hi.
            </VERS>
            <VERS vnumber="6"> Gershon mite in Issakhar minam, Asher minam, Naftali minam le Bashan gam sunga om Manasseh minam alangte tung panin aisanna tawh khuapi sawm le thum ngah uh hi.
            </VERS>
            <VERS vnumber="7"> Merari mite in a beh uh tawh kizui-in Reuben minam, Gad minam le Zebulun minamte tung panin khuapi sawm le nih ngah uh hi.
            </VERS>
            <VERS vnumber="8"> Topa in Moses tungtawnin a thupiak bangin hih khuapite le a lonona gamte Israel mite in aisanna tawh Levi mite tungah a pia uh hi.
            </VERS>
            <VERS vnumber="9"> Judah minam le Simeon minam sung panin amaute in a nuai-a min kigen khuapite pia uh a, </VERS>
            <VERS vnumber="10"> Levi mite ahi Kohath beh sung panin Aaron’ suanlekhakte tungah tung hi; amaute tungah a ai kia masa ahih man hi. </VERS>
            <VERS vnumber="11"> Amaute in Judah mual tung gam Kiriatharba, Arba pen Anak’ pa (Hebron a cihna), a kiima lonona gam tawh amau tungah pia uh hi. </VERS>
            <VERS vnumber="12"> Ahih hangin tua khuapi’ lote le a khuaneute pen Jefunneh’ tapa Kaleb tungah a neih dingin kipia khin hi.
            </VERS>
            <VERS vnumber="13"> Amaute in siampi Aaron’ suanlekhakte tungah mi thatte’ bukna khuapi Hebron a lonona gamte tawh, Libnah a lonona gamte tawh, </VERS>
            <VERS vnumber="14"> Jattir a lonona gamte tawh, Eshtemoa a lonona gamte tawh, </VERS>
            <VERS vnumber="15"> Holon a lonona gamte tawh, Debir a lonona gamte tawh, </VERS>
            <VERS vnumber="16"> Ain a lonona gamte tawh, Juttah a lonona gamte tawh le Bethshemesh a lonona gamte tawh, hih minam nihte sung panin khuapi kua a pia uh hi. </VERS>
            <VERS vnumber="17"> Tua ciangin Benjamin minam panin Gibeon a lonona gamte tawh, Geba a lonona gamte tawh, </VERS>
            <VERS vnumber="18"> Anathoth a lonona gamte tawh le Almon a lonona gamte tawh, khuapi li a pia uh hi. </VERS>
            <VERS vnumber="19"> Siampi Aaron’ suanlekhakte’ khuapite a vekpi-in khuapi sawmthum le thum, a lonona gamte tawh ahi hi.
            </VERS>
            <VERS vnumber="20"> Levi mite sung panin Kohath beh ahi a omlai Kohath mite tungah a kipia khuapite pen Efraim minamte a’ sung pan ahi hi. </VERS>
            <VERS vnumber="21"> Efraim mual tung gam a om khuapite sung panin mi thatte ading Shekhem a lonona gamte tawh, Gezer a lonona gamte tawh, </VERS>
            <VERS vnumber="22"> Kibzaim a lonona gamte tawh le Bethhoron a lonona gamte tawh, khuapi li amaute tungah kipia hi. </VERS>
            <VERS vnumber="23"> Tua ciangin Dan minam sung panin Eltekeh a lonona gamte tawh, Gibbethon a lonona gamte tawh, </VERS>
            <VERS vnumber="24"> Aijalon a lonona gamte tawh le Gathrimmon a lonona gamte tawh, khuapi li kipia hi. </VERS>
            <VERS vnumber="25"> Tua ciangin Manasseh minam alangte sung panin Taanak a lonona gamte tawh le Gathrimmon a lonona gamte tawh, khuapi nih kipia hi. </VERS>
            <VERS vnumber="26"> Kohath mi a omlai behte’ khuapite a vekpi-in a lonona gamte tawh khuapi sawm ahi hi.
            </VERS>
            <VERS vnumber="27"> Tua ciangin Levi beh sunga om Gershon mite tungah Manasseh minam alangte a’ sung panin Bashan gam sunga om khuapite sung panin mi thatte adingin bukna khuapi Golan a lonona gamte tawh le Beeshterah a lonona gamte tawh, khuapi nih kipia hi. </VERS>
            <VERS vnumber="28"> Tua ciangin Issakhar minam sung panin Kishion a lonona gamte tawh, Daberath a lonona gamte tawh, </VERS>
            <VERS vnumber="29"> Jarmuth a lonona gamte tawh le Engannim a lonona gamte tawh, khuapi li kipia hi. </VERS>
            <VERS vnumber="30"> Tua ciangin Asher minam sung panin Mishal a lonona gamte tawh, Abdon a lonona gamte tawh, </VERS>
            <VERS vnumber="31"> Helkath a lonona gamte tawh le Rehob a lonona gamte tawh, khuapi li kipia hi. </VERS>
            <VERS vnumber="32"> Tua ciangin Naftali minam sung panin Galilee gam sunga om khuapite sung panin mi thatte adingin bukna khuapi Kedesh a lonona gamte tawh, Hammothdor a lonona gamte tawh le Kartan a lonona gamte tawh, khuapi thum kipia hi. </VERS>
            <VERS vnumber="33"> Gershon mite beh tuamtuamte’ khuapite a vekpi-in a lonona gamte tawh khuapi sawm le thum ahi hi.
            </VERS>
            <VERS vnumber="34"> Tua ciangin Levi mi a omlai Merari behte tungah, Zebulun minam sung panin Jokneam a lonona gamte tawh, Kartan a lonona gamte tawh, </VERS>
            <VERS vnumber="35"> Dimnah a lonona gamte tawh le Nahalal a lonona gamte tawh, khuapi li kipia hi. </VERS>
            <VERS vnumber="36"> Tua ciangin Reuben minam sung panin Bezer a lonona gamte tawh, Jahaz a lonona gamte tawh, </VERS>
            <VERS vnumber="37"> Kedemoth a lonona gamte tawh le Mefaath a lonona gamte tawh, khuapi li kipia hi. </VERS>
            <VERS vnumber="38"> Tua ciangin Gad minam sung panin Gilead gam sunga om khuapite sung panin mi thatte ading bukna khuapi Ramoth a lonona gamte tawh, Mahanaim a lonona gamte tawh, </VERS>
            <VERS vnumber="39"> Heshbon a lonona gamte tawh le Jazer a lonona gamte tawh, a vekpi-in khuapi li kipia hi. </VERS>
            <VERS vnumber="40"> Levi beh a omlai ahi Merari beh tuamtuamte ading khuapi a kipia a vekpi-in sawm le nih ahi hi.
            </VERS>
            <VERS vnumber="41"> Israel mite’ neihsa lakah Levi mite’ khuapi a vekpi-in a lonona gamte tawh khuapi sawm le giat ahi hi. </VERS>
            <VERS vnumber="42"> Hih khuapite in a kiim ciatah lonona gam nei ciat a, hih khuapi khempeuh tua bang ahi hi.
            </VERS>
            <VERS vnumber="43"> Tua bangin Topa in amau’ pulepate tungah piak dingin a kiciam leitang khempeuh Israel tungah pia a, amaute in a ngah khit uh ciangin tua lai-ah a teeng uh hi. </VERS>
            <VERS vnumber="44"> Tua ciangin a pu a pate uh tungah a ciamsa bangin Topa in amaute tungah na khempeuh ah tawlngakna a pia hi. Topa in a galte khempeuh uh amau khut sungah pia ahih manin a galte uh khat beek in zong amaute nang zo lo hi. </VERS>
            <VERS vnumber="45"> Topa in Israel mite tungah a ciamsa thuhoih khempeuh khat zong a mawkna om lo a, a vekpi-in tangtung kim hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> Tua ciangin Joshua in Reuben mite, Gad mite le Manasseh minam alangte samin </VERS>
            <VERS vnumber="2"> amaute kiangah, “Topa’ nasem Moses in note hong thupiak khempeuh zui-in, keimah in note kong thupiakna khempeuh ah ka thu na hong mang khin uh hi. </VERS>
            <VERS vnumber="3"> Tuni dong hih hun saupi sung na sanggamte uh na nusia kei uh a, Topa na Pasian uh hong sawlna limtakin zuih ding na ngaihsun uh hi. </VERS>
            <VERS vnumber="4"> Tu-in Topa na Pasian un amaute tungah a ciamsa bangin na sanggamte uh tawlngakna pia hi. Tua ahih ciangin Topa’ nasem Moses in note hong piak Jordan galkhat, note’ neihsa a omna leitang na inn uhah note ciah un. </VERS>
            <VERS vnumber="5"> Topa’ nasem Moses in note hong piak thupiakna le thukham ahi, Topa na Pasian uh it ding, ama lampi khempeuh zuih ding, ama thupiakte zuih ding, amah belh ding le na lungsim khempeuh uh le na nuntakna khempeuh uh tawh ama na na sep ding uh limtakin ngaihsun un,” a ci hi. </VERS>
            <VERS vnumber="6"> Tua ahih ciangin Joshua in amaute thupha pia-in ciahsak a, amaute zong a inn ciat uhah a ciah uh hi.
            </VERS>
            <VERS vnumber="7"> Tu-in Manasseh minam alangte tungah Moses in Jordan nisuahna lam Bashan gam sungah neihsa pia khin hi. Ahi zongin Joshua in alangte tungah Jordan nitumna lam a sanggamte kiang uhah neihsa a pia hi. Joshua in amaute a inn uhah sawlin thupha a piak ciangin </VERS>
            <VERS vnumber="8"> amaute tungah, “Na inn uhah hauhna lianpi, ganhing tampi tak, ngun, kham, sumngo, sik le puan tampi tawh ciahkik un. Na galte uh van na suhte uh na sanggamte uh tawh hawm un,” a ci hi. </VERS>
            <VERS vnumber="9"> Tua ahih ciangin Reuben mite, Gad mite le Manasseh minam alangte, Moses tungtawnin Topa’ thupiakna tawh a neih uh amau’ leitang ahi Gilead gamah a pai dingin Kanaan gam sunga om Shiloh munah Israel mite tawh kikhenin a inn uhah a ciah uh hi.
            </VERS>
            <VERS vnumber="10"> Kanaan gam sunga om Jordan gam kiim teng a tun uh ciangin Reuben mite, Gad mite le Manasseh minam alangte in tua lai Jordan gun kiangah a lian mahmah biakna tau khat a lam uh hi. </VERS>
            <VERS vnumber="11"> Tua ciangin Israel mite in, “En un, Israel mite’ lampang, Jordan kiim gam, Kanaan gam nawlah Reuben mite, Gad mite le Manasseh minam alangte in biakna tau khat lam uh hi,” a kicihna za uh hi. </VERS>
            <VERS vnumber="12"> Israel mite in tua thu a zak uh ciangin amaute a do dingin Israel mihon buppi khempeuh Shiloh-ah kikhawm uh hi.
            </VERS>
            <VERS vnumber="13"> Tua ciangin Israel mite in Gilead gam a om Reuben mite, Gad mite, le Manasseh minam alangte kiangah siampi Eleazar tapa Finehas, </VERS>
            <VERS vnumber="14"> le amah tawh ukpi sawm, Israel minam innkuan panin khat ciat, Israel behte lakah innkuan lutang ahite a sawl uh hi. </VERS>
            <VERS vnumber="15"> Tua ciangin Gilead gam sunga om Reuben mite, Gad mite le Manasseh minam alangte kiangah va pai-in amaute kiangah, </VERS>
            <VERS vnumber="16"> “Topa’ mihon buppi in, ‘Topa lehdona-ah tuni-in note adingin biakna tau khat lamna tawh Topa zuihna panin tuni-in kihei-in Israel Pasian’ tungah na gamtatnasa uh ahi hih khemna pen bang ahi hiam? </VERS>
            <VERS vnumber="17-18"> Topa’ mihonte tungah gimna khat a hong tungsak ahi, eite i kisiansuah nai beek lohna ahi, Peor-a i khialhna hawmthawhin, tuni-in Topa zuihna panin kihei khia ding na hi uh hiam? Note in tuni-in Topa lehdo le-uhcin zing ciangin Israel mihon buppi tungah amah heh ding hi. </VERS>
            <VERS vnumber="19"> Ahih hangin tu-in note’ lak na leitang uh nin ahihleh Topa’ biakbuk a dinna mun Topa’ leitangah hong pai unla, kote’ lakah luah hong nei un. Topa lehdo kei unla, Topa i Pasian’ biakna tau sim loh note ading biakna tau na lamna uh tawh kote a lehdo hong suaksak kei un. </VERS>
            <VERS vnumber="20"> Zerah’ tapa Akhan, a ki-ap nate-ah a khialh manin Israel mihon khempeuh tungah hehna hong tung hi lo ahi hiam? Ama mawhna hangin amah bek si lo hi,’ ci uh hi,” ci-in a gen uh hi.
            </VERS>
            <VERS vnumber="21"> Tua ciangin Reuben mite, Gad mite le Manasseh minam alangte in Israel beh lutangte dawngin, </VERS>
            <VERS vnumber="22-23"> “A Vanglian Pa, Pasian, Topa! A Vanglian Pa, Pasian, Topa! Amah in thei hi. Israel mahmah in zong thei tahen! Lehdona ahi a, Topa’ tungah thuman lohna ahi zongin ahih a, Topa zuihna panin a pial dingin biakna tau lam ka hih uhleh, tuni-in kote hong zah kei hen. Tua ahih kei leh zong, tua tungah meihal biakna ahi a, an tawh biakna ahi a, thunuama biakna ahi zongin piak nadingin a lam ka hih uhleh Topa mahmah in hong thuk tahen. </VERS>
            <VERS vnumber="24"> Tua bang hi hetlo hi. Hong tung ding hunte-ah na tate un ko’ tate tungah, ‘Israel Pasian, Topa tawh no bang kisai na hi uh hiam? </VERS>
            <VERS vnumber="25"> Bang hang hiam cih leh no Reuben mite le Gad mite le ko’ kikalah Topa in gamgi-in Jordan bawl khinzo hi. Topa’ sungah no tanh bangmah om lo hi,’ a cihkhak ding uh launa tawh ka bawl uh ahi hi. Tua ahih ciangin ka tate un Topa a biak ding uh na tate un khaktan kha ding uh hi. </VERS>
            <VERS vnumber="26-27"> Tua ahih ciangin kote in, ‘Meihal biakna ahi a, biakpiakna ding ahi zongin hi loin, ama omna-ah ka meihal biaknate uh le ka biakpiaknate uh le thunuama ka piaknate uh tawh Topa’ na ka sepna uh kote le note’ kikal le ko’ khit ciangin i suanlekhakte kikalah teci dingin bawl ni. Tua bang hikeileh hong tung ding hunte-ah na tate un ko’ tate tungah, “Topa’ sungah no’ tanh bangmah om lo hi,” ci kha ding uh hi,’ ka ci uh hi. </VERS>
            <VERS vnumber="28"> Tua ahih ciangin hong tung ding hunte-ah kote tung ahi a, kote’ suanlekhakte’ tungah ahi zongin hih bangin hong kicih leh, ‘Meihal biak nading ahi a, biakpiak nading ahi zongin hi loin note le kote kikalah teci dingin ka pu ka pate un a bawl Topa’ biakna tau lim en un,’ i ci ding hi, ci-in ka ngaihsun uh hi. </VERS>
            <VERS vnumber="29"> Ama biakbuk mai-a om Topa ka Pasian uh biakna tau longal, meihal biakna ahi a, an tawh biakna ahi a, biakpiak nading lamna tawh ahi zongin kote in Topa lehdo-in Topa zuihna panin a pial ka hi het kei uh hi,” a ci uh hi.
            </VERS>
            <VERS vnumber="30"> Siampi Finehas le amah tawh a om mihon ukpi, Israel beh lutangte in Reuben mite, Gad mite le Manasseh mite’ thugenna a zak uh ciangin tua thugennate in amaute lungkimsak mahmah hi. </VERS>
            <VERS vnumber="31"> Tua ciangin siampi Eleazar’ tapa Finehas in Reuben mite, Gad mite le Manasseh mite tungah, “Topa tungah note zuautat nai lo na hih manun eite’ lakah Topa om hi, ci-in tuni-in i thei hi. Tu-in note in Topa’ gimpiak nading panin Israel mite na hon khia uh hi,” a ci hi.
            </VERS>
            <VERS vnumber="32"> Tua ciangin siampi Eleazar’ tapa Finehas le ukpite, Gilead gam a om Reuben mite le Gad mite kiang panin Israel mite’ omna Kanaan gamah ciahkik uh a, amaute tungah thu puakkik uh hi. </VERS>
            <VERS vnumber="33"> Tua thu in Israel mite lungkimsak hi. Israel mite in Pasian phat uh a, Reuben mite le Gad mite a tenna leitang susia-in amaute galin do ding gen nawn lo uh hi. </VERS>
            <VERS vnumber="34"> Reuben mite le Gad mite in a biakna tau uh min dingin “Teci” a phuak uh hi. “Bang hang hiam cih leh Topa pen Pasian ahihna thu eite’ kikalah teci ahi hi,” amaute in ci uh hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> Topa in amau’ kiima om gal khempeuh panin Israel mite tungah lungmuanna a piak khit a sawtpi ciangin Joshua teekin a kum tampi pha ta hi. </VERS>
            <VERS vnumber="2"> Joshua in Israel khempeuh, a upate le a lutangte, a thukhente le a uliante uh samin amaute kiangah, “Tu-in kei teekin ka kum tampi pha ta hi. </VERS>
            <VERS vnumber="3"> Note’ hangin Topa na Pasian un hih minam dangte khempeuh tungah a bawlnate na mu khin uh hi. Bang hang hiam cih leh note adingin hong dosak pa pen Topa na Pasian uh ahi hi. </VERS>
            <VERS vnumber="4"> En un, Jordan panin nitumna lama Tuipi Lian dong, a omlai minamte pen ka zawhsa minamte tawh na minamte uh gamh dingin note tungah kong pia khin hi. </VERS>
            <VERS vnumber="5"> Topa na Pasian un note’ mai-ah amaute lehnawt dinga, note’ muhna panin hawl khia ding hi. Topa na Pasian un note’ tungah hong ciam bangin amau’ gam na luah ding uh hi. </VERS>
            <VERS vnumber="6-8"> Tua ahih ciangin note lakah a omlai hih minamte tawh kihel loin, amau’ pasian-te’ thu zong gen loin, tuate tawh zong kiciam loin, amau’ na sem loin, amaute’ mai-ah zong note kun loin, ahih hangin tuni-a na gamtat bangun Topa na Pasian uh na belh theih nadingun Moses’ thukham laibu sunga kigelhte khempeuh zui-in semin, themkhat zong pial loin na om nadingun khauhtakin om un. </VERS>
            <VERS vnumber="9"> Bang hang hiam cih leh Topa in note’ mai-ah a lian a thahat minamte hawl khia a, note na hih uhleh tuni dongin mi khat beek in hong nang zo nai lo hi. </VERS>
            <VERS vnumber="10"> Note tungah hong ciamsa bangin note adingin hong dosak pa pen Topa na Pasian uh ahih manin note khat in mi tulkhat na taikeeksak zo uh hi. </VERS>
            <VERS vnumber="11"> Tua ahih ciangin Topa na Pasian uh na it ding uh hoihtakin ngaihsun un. </VERS>
            <VERS vnumber="12"> Bang hang hiam cih leh note nungkikin note lakah a omlai minamte tawh kipawlin amaute tawh kiteengin, note in amau’ numeite teenpihin amaute in note’ numeite a teenpih leh, </VERS>
            <VERS vnumber="13"> Topa na Pasian un note’ mai-ah hih minamte hawl khia nawn lo ding hi, ci-in teltakin thei un. Topa na Pasian un note hong piak hih leitang hoih panin na sih khit matengun amaute pen note adingin thangzak le tehlop, na nung uh a hong sat ciangduai, ahih kei leh na mit sung uh a hong sun ling tawh kibang ding uh hi.
            </VERS>
            <VERS vnumber="14"> “Tu-in leitung mi khempeuh ngeina bangin kei a pai ding ka hi ta a, note khempeuh in na lungsim uh le na nuntakna uhah, Topa na Pasian un note tawh kisai na hoih hong ciam khempeuh khat zong maimawk lo ahihna na thei uh hi. A vekpi-in note adingin hong tangtung a, khat zong maimawk lo hi. </VERS>
            <VERS vnumber="15-16"> Ahih hangin, amah in note hong thupiak ahi Topa na Pasian uh thuciamna palsatin, note in pasian dangte’ na semin tuate na biak uhleh, Topa na Pasian un note tawh kisai-in a ciam na hoih khempeuh a tun mah bangin Topa na Pasian un note hong piaksa hih leitang hoih panin amah in note hong suksiat khit matengin note tungah siatna khempeuh hong tungsak ding hi. Note tungah Topa hong sinso dinga, note tungah a hong piak leitang hoih panin note manlang takin na bei ding uh hi,” a ci hi.</VERS>
        </CHAPTER>
        <CHAPTER cnumber="24">
            <VERS vnumber="1"> Tua ciangin Joshua in Israel minam khempeuh Shekhem-ah kaikhawmin a upate, a makaite, a thukhente le Israel uliante a sam hi. Tua ciangin Pasian’ mai-ah amau ciat kipia uh hi. </VERS>
            <VERS vnumber="2"> Tua ciangin Joshua in mi khempeuh tungah, “Israel Pasian, Topa in hih bangin thu gen a, ‘Tanglai-in Eufratis gun galkhat ah na pu na pate uh teng ngei a, tuate lakah Abraham le Nahor’ pa Terah pen khat bek ahi hi. Na pu na pate un pasian dangte bia uh hi. </VERS>
            <VERS vnumber="3"> Tua ciangin Gun gal panin na pu uh Abraham la-in Kanaan gam khempeuh ah ka paipih a, a suanlekhakte tampi ka phasak hi. Ama tungah Isaac ka pia a, </VERS>
            <VERS vnumber="4"> Isaac tungah Jakob le Esau ka pia hi. A neih dingin Seir mual tung gam Esau ka pia a, ahih hangin Jakob le a tate Egypt-ah a paisuk uh hi. </VERS>
            <VERS vnumber="5"> Tua ciangin Moses le Aaron ka sawl a, a gam sunga ka sepnate tawh Egypt ka gimsak khit ciangin note kong pai khiatpih hi. </VERS>
            <VERS vnumber="6"> Egypt panin na pu na pate uh ka pai khiatpih a, tuipi a tung uh hi. Egypt mite in leeng le sakol tung tuangte tawh na pu na pate uh San Tuipi-ah delh uh hi. </VERS>
            <VERS vnumber="7"> Kei tungah amaute hong kiko uh ciangin amaute le Egypt mite kikalah khuamial ka koih a, Egypt mite tungah tuipi luangsakin amaute ka tuumsak hi. Egypt tungah ka bawlna na thei uh a, sehnel gam sungah sauveipi na om uh hi. </VERS>
            <VERS vnumber="8"> Tua ciangin Jordan galkhat ah a teeng Amor mite’ leitangah note kong paipih hi. Amaute in note hong do-in, note’ khut sungah amaute kong pia a, note in amau’ leitang na luah uh a, note’ mai-ah amaute ka susia hi. </VERS>
            <VERS vnumber="9"> Tua ciangin Moab kumpipa, Zippor’ tapa Balak hong khangin Israel mite hong do hi. Amah in mi sawlin note hong samsia dingin Beor’ tapa Balaam a samsak hi. </VERS>
            <VERS vnumber="10"> Ahih hangin Balaam’ thu ka ngai kei hi. Tua ahih ciangin amah in note thupha hong pia hi. Tua ahih manin Balak’ khut sung panin note kong hon khia hi. </VERS>
            <VERS vnumber="11"> Tua ahih ciangin Jordan galkhat ah pai-in Jerikho na tung uh a, Jerikho mite in note hong do uh hi. Amor mite, Perez mite, Kanaan mite, Hit mite, Girgash mite, Hiv mite le Jebus mite in zong note hong do uh a, ahi zongin note’ khut sungah amaute kong pia hi. </VERS>
            <VERS vnumber="12"> Amor kumpi nihte note mai-ah a hawl khia tunpite keimah in note mai-ah ka sawl hi. Tua pen note’ namsau ahi a, note’ thal tawh ahi zongin na dona hang uh hi lo hi. </VERS>
            <VERS vnumber="13"> Note in na sep loh uh leitang, na sat loh uh khuapite, note tungah kong pia a, tuate sungah na teeng uh hi. Na suan loh uh leenggui lo pan a gah leh oliv huan pan a gah na ne uh hi,’ ci hi.
            </VERS>
            <VERS vnumber="14"> “Tua ahih ciangin tu-in Topa zahtak unla, lungsim tak le thumanna tawh ama na sem un. Na pu na pate un Gun gal le Egypt gam sungah a biak uh pasian-te koih khia unla, Topa’ na sem un. </VERS>
            <VERS vnumber="15"> Topa’ na na sepnop kei uhleh, Gun galkhat a a na na sepsak uh na pu na pate uh pasian ahi a, note’ tenna gam Amor mite’ pasian ahi zongin, a na na sepsak ding peuhpeuh uh tuni-in teel un. Ahih hangin kei le ka innkuanpihte in ahihleh Topa’ na ka sem ding uh hi,” a ci hi.
            </VERS>
            <VERS vnumber="16"> Tua ciangin mite in dawngin, “Adang pasian-te’ na a sem dingin Topa nusiat ding ka ngaihsun ngei kei ding uh hi. </VERS>
            <VERS vnumber="17"> Bang hang hiam cih leh salsuahna Egypt gam panin eite le i pu i pate a hong pai khiatpih, eite’ muhna-ah tua lim liante a bawl, i paina lampi khempeuh le i nawk mite khempeuh lakah hong kem pa pen Topa i Pasian ahi hi. </VERS>
            <VERS vnumber="18"> Topa in eite’ mai-ah tua gam a teeng Amor mite khempeuh hawl khia hi. Tua ahih ciangin amah pen eite’ Pasian ahih manin kote in zong Topa’ na ka sem ding uh hi,” a ci uh hi.
            </VERS>
            <VERS vnumber="19"> Ahih hangin Joshua in mite kiangah, “Topa’ na na sem zo kei ding uh hi. Bang hang hiam cih leh amah pen a siangtho Pasian hi a, a aam Pasian zong ahi hi. Note’ thupalsatna ahi a, na khialhna uh ahi zongin hong maisak lo ding hi. </VERS>
            <VERS vnumber="20"> Topa nusia-in gamdang pasian-te’ na na sep uhleh, note tungah a hoih hong bawl khit ciangin amah hong kihei-in note’ tungah siatna hong bawlin note hong beisak ding hi,” a ci hi. </VERS>
            <VERS vnumber="21"> Tua ciangin mite in Joshua kiangah, “Hilo hi; Topa’ na ka sem ding uh hi,” a ci uh hi. </VERS>
            <VERS vnumber="22"> Tua ciangin Joshua in mite kiangah, “Ama na a sem dingin Topa na teel khitna uhah note adingin note mah teci na hi uh hi,” a ci hi. Tua ciangin amaute in, “Kote, teci ka hi uh hi,” a ci uh hi. </VERS>
            <VERS vnumber="23"> Amah in, “Tua ahihleh note’ lakah a om gamdang pasian-te koih khia unla, Israel Pasian, Topa’ lamah na lungsim uh nga un,” a ci hi. </VERS>
            <VERS vnumber="24"> Mite in Joshua kiangah, “Topa i Pasian’ na ka sem ding uh a, ama thu ka mang ding uh hi,” a ci uh hi. </VERS>
            <VERS vnumber="25"> Tua ahih ciangin Joshua in Shekhem-ah tua ni-in mite tawh thuciamna bawl a, amaute adingin thukham le biakna ngeina kipte a bawl hi. </VERS>
            <VERS vnumber="26"> Tua ciangin Joshua in Pasian’ thukham laibu sungah hih kammalte a gelh hi. Amah in suangtum lianpi khat la-in Topa biakna mun tawsaw nuai-ah a phut hi. </VERS>
            <VERS vnumber="27"> Tua ciangin Joshua in mi khempeuh kiangah, “En un, hih suangtum pen eite’ langkhat ah teci hi ding hi. Bang hang hiam cih leh Topa in eite tungah hong thugen khempeuh hih suangtum in za khin hi. Tua ahih ciangin note, na Pasian uh tungah a man loin na gamtat loh nadingun hih suangtum pen note’ langkhat ah teci hi ding hi,” a ci hi. </VERS>
            <VERS vnumber="28"> Tua ahih ciangin Joshua in a milipin amau’ gamh ciatah, mite a ciahsak hi.
            </VERS>
            <VERS vnumber="29"> Hih thute khit ciangin Topa’ nasem, Nun’ tapa Joshua si a, a khan kum za le kum sawmkhat a pha hi. </VERS>
            <VERS vnumber="30"> Tua ciangin amaute in Gaash mual leilu lam, Efraim mual tung gam a om Timnathserah mun a ama gamhluah leitangah a vui uh hi.
            </VERS>
            <VERS vnumber="31"> Joshua’ khang sung le Joshua sangin sau a nungta zaw upate khempeuh khang sungin Israel mite in Topa’ na sem a, Israel mite adingin Topa in a sep na khempeuh a thei uh hi.
            </VERS>
            <VERS vnumber="32"> Israel mite in Egypt panin a puak uh Josef’ guhte pen Shekhem’ pa Hamor’ tapate tung panin Jakob in dangka zakhat tawh a lei Shekhem leitangah kivui a, tua leitang pen Josef’ suanlekhakte’ luah a suak hi.
            </VERS>
            <VERS vnumber="33"> Tua ciangin Aaron’ tapa Eleazar a si hi. Amaute in Efraim mual tung gam sunga a om, ama tapa Finehas tungah a kipia Gibeah khua-ah a vui uh hi.</VERS>
        </CHAPTER>
    </BIBLEBOOK>
    <BIBLEBOOK bnumber="7" bname="Thukhente" bsname="JUD">
        <CHAPTER cnumber="1">
            <VERS vnumber="1"> Joshua a sih khit ciangin Israel mite in Topa tungah thu dong uh a, “Kanaan mite a sim dingin kua kuanto masa ding ka hi uh hiam?” a ci uh hi. </VERS>
            <VERS vnumber="2"> Topa in, “Judah minamte kuanto masa ding uh hi. En un, amau’ khut sungah tua leitang ka piazo hi,” a ci hi. </VERS>
            <VERS vnumber="3"> Tua ciangin Judah minamte in a sanggam uh Simeon minamte kiangah, “Kanaan mite i zawh theih nadingin ko tungah hong kipia gamah kote hong zui un. Tua mah bangin no hong kipia gamah kote in zong kong zui ding uh hi,” a ci uh hi. Tua ahih ciangin Simeon minamte in a zui uh hi. </VERS>
            <VERS vnumber="4"> Tua ciangin Judah minamte kuanto uh a, Topa in amaute’ khut sungah Kanaan mite le Perez mite a pia hi. Amaute in Bezek-ah tua mite tul sawm bang a zo uh hi. </VERS>
            <VERS vnumber="5"> Amaute in Bezek-ah Adonibezek tuakin amah tawh kido uh a, Kanaan mite le Perez mite a zo uh hi. </VERS>
            <VERS vnumber="6"> Adonibezek tai hi. Ahih hangin amaute in delhin man uh a, a khutpite le a khepite attan uh hi. </VERS>
            <VERS vnumber="7"> Tua ciangin Adonibezek in, “A khutpi le a khepi a ki-attan kumpi sawmsagihte in ka sabuai nuai-ah an nengkia tawm ngei uh hi. Ka gamtatnasa bangin Pasian in kei hong thuk hi,” a ci hi. Tua ciangin amaute in Jerusalem-ah amah paipih uh a, tua munah amah a si hi.
            </VERS>
            <VERS vnumber="8"> Tua ciangin Judah mite in Jerusalem simin la uh a, a mite thatin a khuapi hal uh hi. </VERS>
            <VERS vnumber="9"> Tua khit ciangin Judah mite, mual tung gam, Negeb gam le lei niamna-a teng Kanaan mite a sim dingin paisuk uh hi. </VERS>
            <VERS vnumber="10"> Tua ciangin Hebron (Hebron pen a nidangin Kiriatharba)-ah a teeng Kanaan mite a sim dingin Judah mite kuansuk uh a, amaute in Sheshai le Ahiman le Talmai a zo uh hi.
            </VERS>
            <VERS vnumber="11"> Tua lai panin Debir mite a sim dingin amaute a pai uh hi. Debir min pen nidangin Kiriathsefer ahi hi. </VERS>
            <VERS vnumber="12"> Tua ciangin Kaleb in, “Kiriathsefer simin a la zo pa tungah a zi dingin ka tanu Aksah ka pia ding hi,” a ci hi. </VERS>
            <VERS vnumber="13"> Tua ciangin Kaleb’ naupa Kenaz’ tapa Othniel in la a, amah in a zi dingin a tanu Aksah a pia pah hi. </VERS>
            <VERS vnumber="14"> Tua nu tawh a kiteen ciangin a pa kiang panin lo khat a nget nading a zi hahsawl hi. A zi zong a la tung panin kum a, Kaleb in ama kiangah, “Bang ut na hi hiam?” a ci hi. </VERS>
            <VERS vnumber="15"> Amah in, “Letsong khat hong pia in. Negeb lei keu gamah hong koih na hih ciangin tuikhukte zong hong pia in,” a ci hi. Tua ciangin Kaleb in ama tungah tuikhuk tungnungte le tuikhuk nuainungte a pia hi.
            </VERS>
            <VERS vnumber="16"> Tua ciangin Moses’ sungpate nam ahi Ken’ suanlekhakte, Judah mite tawh nisuh khuapi panin Negeb gam Arad gei-a om Judah gamah paito uh a, tua lai munah tungin tua mite tawh a teeng khawm uh hi. </VERS>
            <VERS vnumber="17"> Judah mite zong Simeon mite tawh paikhawmin Zefathah a teeng Kanaan mite va zo-in susia mang uh hi. Tua ahih ciangin tua khuapi min Hormah kici hi. </VERS>
            <VERS vnumber="18"> Judah mite in zong Gaza le a gam, Ashkelon le a gam le Ekron le a gamte a la uh hi. </VERS>
            <VERS vnumber="19"> Topa in Judah mite huh ahih manin amaute in mual tung gam teng luah uh a, ahih hangin zang gam a teeng mite hawl khia zo lo uh hi. Bang hang hiam cih leh amaute in sik leeng nei uh hi. </VERS>
            <VERS vnumber="20"> Tua ciangin Moses in a gensa bangin Kaleb tungah Hebron kipia a, tua sung panin amah in Anak’ tapa thumte fa hawl khia hi. </VERS>
            <VERS vnumber="21"> Ahih hangin Benjamin mite in Jerusalem-ah a teeng Jebus mite hawl khia lo uh ahih manin tuni dongin Jebus mite pen Jerusalem-ah Benjamin mite tawh a teeng khawm uh hi.
            </VERS>
            <VERS vnumber="22"> Josef minamte zong Bethel a sim dingin kuanto uh a, Topa in amaute a huh hi. </VERS>
            <VERS vnumber="23"> Amaute in thu kansim dingin Bethel-ah mi sawl uh hi. (Tua khuapi min pen a nidangin Luz ahi hi.) </VERS>
            <VERS vnumber="24"> Thu kansimte in khuapi panin hong pai khia mi khat mu-in ama kiangah, “Khuapi sung lutna lampi hong hilh in, kong thum uh hi, nang tungah kong diktat ding uh hi,” a ci uh hi. </VERS>
            <VERS vnumber="25"> Tua ciangin amah in khuapi sung lutna lampi amaute a lak hi. Amaute in namsau tawh tua khuapi mite vat uh a, ahih hangin tua mipa le a innkuante suaktasak uh hi. </VERS>
            <VERS vnumber="26"> A nung ciangin Hit mite gamah tua mipa pai-in khuapi khat sat a, a min pen Luz ci-in a phuak hi. Tu dongin tua khua min pen Luz mah ahi hi.
            </VERS>
            <VERS vnumber="27"> Manasseh mite in Bethshean le a khuaneute-a teeng mite, Taanak le a khuaneute-a teeng mite, Dor le a khuaneute-a teeng mite, Ibleam le a khuaneute-a teeng mite ahi a, Megiddo le a khuaneute-a teeng mite ahi zongin hawl khia lo uh ahih manin Kanaan gammite tua leitangah teeng lai uh hi. </VERS>
            <VERS vnumber="28"> Ahi zongin Israel-te a thahat uh ciangin amaute in aana tawh na a sem dingin Kanaan mite koih uh a, hawl khia siang lo uh hi.
            </VERS>
            <VERS vnumber="29"> Efraim mite in zong Gezer-ah a teeng Kanaan mite hawl khia lo uh ahih manin Gezer-ah amaute’ lakah Kanaan mite a teeng uh hi.
            </VERS>
            <VERS vnumber="30"> Zebulun minamte in Kitron-a teeng mite ahi a, Nahalol a teeng mite ahi zongin hawl khia lo a, Kanaan mite amaute lakah teengin aana tawh nasemte a suak uh hi.
            </VERS>
            <VERS vnumber="31"> Asher minamte in Akko a teeng mite, Sidon a teeng mite, Ahlab a teengte, Akzib a teengte, Helbah a teengte le Afik a teengte ahi a, Rehob-a teengte ahi zongin hawl khia lo uh hi. </VERS>
            <VERS vnumber="32"> Tua gam a teeng Kanaan mite lakah Asher mite teeng uh hi. Bang hang hiam cih leh amaute in hawl khia lo uh hi.
            </VERS>
            <VERS vnumber="33"> Naftali minamte in Bethshemesh-a teengte ahi a, Bethanath-a teengte ahi zongin hawl khia loin, tua gam a teeng Kanaan mite lakah a teeng uh hi. Ahi zongin Bethshemesh le Bethanath-a teeng mite pen amaute adingin aana tawh na a sem mite a suak uh hi.
            </VERS>
            <VERS vnumber="34"> Amor mite in mual tung gamah Dan mite notkik uh a, zang gamah paisuksak lo uh hi. </VERS>
            <VERS vnumber="35"> Amor mite pen Harheres, Aijalon le Shaalbim-ah teeng uh a, ahih hangin Josef minamte in amaute gawt semsem a, amaute pen aana tawh nasemte a suak uh hi. </VERS>
            <VERS vnumber="36"> Amor mite’ gamgi pen Akrabbim kahtohna, Sela leilu lam pan kipan hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Tu-in Gilgal panin Bokhim-ah Topa’ vantungmi paito hi. Amah in Israel mite kiangah, “Egypt panin note kong paipihto a, na pu na pate uh tungah piak dinga ka ciam leitangah note kong paipih hi. Keimah in, ‘Note tawh ka thuciam ka siasak ngei kei dinga, </VERS>
            <VERS vnumber="2"> hih gam a teeng mite tawh thuciamna na bawl kei ding uh hi. Amau’ biakna taute na susia ding uh hi,’ ka hong ci hi. Ahih hangin note in ka thupiakna na mang kei uh hi. Bang hangin lehgamtat na hi uh hiam? </VERS>
            <VERS vnumber="3"> Tua ahih ciangin tu-in keimah in note’ mai-ah amaute ka hawl khia kei ding hi. Amaute pen note’ lang suak ding uh a, a pasian-te uh note adingin thang antah hi ding hi,” a ci hi. </VERS>
            <VERS vnumber="4"> Topa’ vantungmi in Israel mi khempeuh tungah hih thute a gen ciangin mite a kap uh hi. </VERS>
            <VERS vnumber="5"> Tua ahih manin tua mun pen Bokhim, ci-in min phuak uh a, tua lai munah Topa’ tungah biakna a pia uh hi.
            </VERS>
            <VERS vnumber="6"> Joshua in mite ciahsak a, Israel mite zong leitang luah dingin amau’ gamh ciatah pai uh hi. </VERS>
            <VERS vnumber="7"> Mite in Joshua’ nuntak sung le, Israel-te adingin Topa’ sepsa na lian khempeuh a mu, Joshua sanga sau a nungta zawte khempeuh nuntak sungin Topa’ na sem uh hi. </VERS>
            <VERS vnumber="8"> Tua ciangin Topa’ nasem ahi, Nun’ tapa Joshua, a khan kum za le kum sawmkhat a phak laitakin a si hi. </VERS>
            <VERS vnumber="9"> Amaute in Gaash Mual leilu lam, Efraim mual tung gam sung, Timnathheres-a ama luahna huam sungah a vui uh hi. </VERS>
            <VERS vnumber="10"> Tua ciangin tua khangmite khempeuh zong si khin uh a, amaute’ khit ciangin Topa hitaleh, Israel-te adingin a septe hitaleh a thei lo khangthak hong piang uh hi.
            </VERS>
            <VERS vnumber="11"> Tua ciangin Israel mite, Topa’ muhna-ah a sia gamta-in Baal-te’ na sem uh hi. </VERS>
            <VERS vnumber="12"> Egypt panin amaute a pai khiatpih a pu a pate uh Pasian ahi Topa amaute in nusia uh hi. Amau’ kiima om mite’ pasian dangte’ nung zui-in, tuate’ mai-ah kun uh a, amaute in Topa hehsak uh hi. </VERS>
            <VERS vnumber="13"> Amaute in Topa nusia uh a, Baal-te le Ashtaroth pasian-te bia uh hi. </VERS>
            <VERS vnumber="14"> Tua ahih ciangin Israel-te tungah Topa sinso a, amaute’ na a sut, mi’ na a sut thei mite’ tungah amaute a pia hi. A kiima om a galte uh tungah amaute pia a, amaute in a galte uh nang zo nawn lo uh hi. </VERS>
            <VERS vnumber="15"> Galsim dingin amaute a kuankhiat sialun, Topa in a hilhkholhsa le Topa in amaute tungah a kiciamsa bangin amaute’ langkhat ah a sia lamin Topa pang hi. Tua ahih ciangin amaute in lungkhamna tuak uh hi.
            </VERS>
            <VERS vnumber="16"> Tua ciangin, amaute’ na a sut gawp mite’ vangliatna panin amaute a hon khia thukhente Topa in khangsak hi. </VERS>
            <VERS vnumber="17"> Ahi zongin amaute in a thukhente uh thu ngai lo uh hi. Bang hang hiam cih leh amaute in pasian dangte bia-in tuate’ mai-ah kun uh hi. Topa’ thupiakna a mang amau’ pute pate’ tot lampi panin amaute pial pah uh a, amaute in Topa’ thu mang lo uh hi. </VERS>
            <VERS vnumber="18"> Topa in amaute adingin thukhente a khansak sialin Topa in thukhente huh a, thukhente’ nuntak sung tawntung a galte uh khut sung panin amaute hon hi. Bang hang hiam cih leh amaute a gimsak a nengniamte’ hangin amau’ tauna in Topa’ hehpih nading piangsak hi. </VERS>
            <VERS vnumber="19"> Ahih hangin thukhente a sih peuhpeuh ciangin amaute kiheikikin a pu a pate uh sangin a sia zaw-in gamta zel uh hi. Adang pasian-te’ nung zui uh a, amaute’ na semin a mai uhah kun uh hi. Amaute’ gamtatnate uh ahi a, a lungkhauhnate uh ahi zongin khia lo uh hi. </VERS>
            <VERS vnumber="20"> Tua ahih ciangin Israel-te tungah Topa heh mahmah a, amah in, “Hih mite in amau’ pulepate’ tungah ka thupiak ka thuciamna khialin keima thu ngai lo uh ahih manin, </VERS>
            <VERS vnumber="21"> Joshua a sih lai-in a nusiat minamte khat zong tu a kipanin amaute’ mai-ah ka hawl khia kei ding hi. </VERS>
            <VERS vnumber="22"> Amau’ pute pate in Topa’ lampi a zuih bangin zuih ding a don uh hiam, a don kei uh hiam, cih a kitheih nadingin hih mite tawh Israel mite ka ze-et ding hi,” a ci hi. </VERS>
            <VERS vnumber="23"> Tua ahih ciangin Topa in tua minamte thakhatin hawl khia loin koihcing a, Joshua’ khut sungah amaute pia lo hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Tu-in Israel-te sung panin Kanaan gam sungah galdona a theikha nai lo Israel-te ze-et nadingin Topa in minam pawlkhat a siit hi. </VERS>
            <VERS vnumber="2"> Tua khang Israel mite in galdona a theih nading, nidangin galdona a thei ngei lo tua bang mite a hilh theih nading bek ahi hi. </VERS>
            <VERS vnumber="3"> Tua a siit minamte: Filistia ulian ngate, Kanaan mi khempeuh, Sidon mite le Baalhermon Mual panin Hamath lutna ciang dong Lebanon Mual tungah a teeng Hiv mite ahi hi. </VERS>
            <VERS vnumber="4"> Moses tungtawnin a pu a pate uh a thupiak, Topa’ thupiaknate Israel-te in a mang uh hiam, cih a kitheih nadingin amaute pen Israel-te a kize-etna ahi hi. </VERS>
            <VERS vnumber="5"> Tua ahih ciangin Kanaan mite, Hit mite, Amor mite, Perez mite, Hiv mite le Jebus mite’ lakah Israel mite teeng uh hi. </VERS>
            <VERS vnumber="6"> Amaute in a zi dingun a tanute uh la uh a, amau’ tanute a tapate uh tungah a pia uh hi. Amaute in a pasian-te uh a bia uh hi.
            </VERS>
            <VERS vnumber="7"> Topa’ muhna-ah Israel-te a sia gamta-in, Topa amau’ Pasian mangngilh uh a, Baal-te le Asherah milimte a bia uh hi. </VERS>
            <VERS vnumber="8"> Tua ahih ciangin Israel-te tungah Topa sinso a, amah in Mesopotamia kumpipa Kushanrishathaim tungah amaute a pia hi. Israel mite in Kushanrishathaim’ na kum giat sung a sem uh hi. </VERS>
            <VERS vnumber="9"> Ahih hangin Topa’ tungah Israel mite kiko uh a, Topa in Kaleb’ naupa Kenaz’ tapa Othniel, amaute a hon khia dingin a khangsak hi. </VERS>
            <VERS vnumber="10"> Topa’ Kha ama tungah tunga, amah, Israel mite’ thukhen a suak hi. Galsim dingin kuan khia a, Topa in ama khut sungah Mesopotamia kumpipa Kushanrishathaim a pia hi. </VERS>
            <VERS vnumber="11"> Tua ahih ciangin a gam in kum sawmli sung tawlngakna hun nei hi. Tua ciangin Kenaz’ tapa Othniel a si hi.
            </VERS>
            <VERS vnumber="12"> Tua ciangin Topa’ muhna-ah Israel-te a sia gamtakik uh ahih ciangin Topa in Israel-te’ langkhat ah Moab kumpipa Eglon thahatsak hi. Bang hang hiam cih leh Topa’ muhna-ah amaute a sia gamta uh hi. </VERS>
            <VERS vnumber="13"> Eglon in Ammon mite le Amalek mite ama kiangah khawm a, va kuanin Israel-te va zo hi. Amaute in nisuh khuapi a luah uh hi. </VERS>
            <VERS vnumber="14"> Israel mite in Moab kumpi Eglon’ na kum sawm le kum giat sung a sem uh hi.
            </VERS>
            <VERS vnumber="15"> Ahih hangin Topa’ tungah Israel mite a kiko uh ciangin, Topa in Benjamin mi, Gera’ tapa a veikhoi Ehud, amaute’ honpa dingin a khangsak hi. Israel mite in ama tungtawnin Moab kumpipa Eglon tungah siah a puak uh hi. </VERS>
            <VERS vnumber="16"> Ehud in ama adingin langnih a hiam, pi khat le alang a sau namsau khat bawl a, a puannuai a taklam phei tungah tua namsau a khih hi. </VERS>
            <VERS vnumber="17"> Tua ciangin amah in Moab kumpipa Eglon tungah a siah sung hi. Eglon pen a thau mahmah mi khat ahi hi. </VERS>
            <VERS vnumber="18"> Ehud in a siahsun’ a man khit ciangin siah a puak mite ciahsak hi. </VERS>
            <VERS vnumber="19"> Ahih hangin Gilgal kiang suang milimte omna panin amah kilehkikin, “Kumpipa aw, nang tungah gen ding thusim khat ka nei hi,” a ci hi. Tua ciangin amah in, “Gam dai un,” ci-in thu a pia hi. Amah a cing mi khempeuh ama omna panin pai khia uh hi. </VERS>
            <VERS vnumber="20"> Innkhum zang inndei a votna sungah amah guak tu-in a om laitakin ama kiangah Ehud hong pai hi. Ehud in, “Pasian’ kiang panin nang tungah gen ding thu khat ka nei hi,” a ci hi. Tua ciangin a tutna panin amah dingto hi. </VERS>
            <VERS vnumber="21"> Tua ciangin Ehud in a veilam khut tawh a taklam phei panin a namsau la-in, tua pa’ gil sungah a siatsuk hi. </VERS>
            <VERS vnumber="22"> A namsau banah a bul zong tum a, a thau in a namsau tuamcip hi. Bang hang hiam cih leh a gil panin amah in a namsau dok lo a, a ek lawt khia hi. </VERS>
            <VERS vnumber="23"> Tua ciangin inndei pua-ah Ehud pai khia-in, innkhumzang inndei kongkhakte amah khaknelhin tuate a kalh hi.
            </VERS>
            <VERS vnumber="24"> Amah a pai khiat khit ciangin nasemte hong pai hi. Innkhumzang inndei kongkhakte a kikalh a muh uh ciangin amaute in, “Inn vot sunga inndei-ah awnghawh hi in teh,” ci-in ngaihsun uh hi. </VERS>
            <VERS vnumber="25"> A cih nading uh a theih loh zah dong uh ngak uh hi. Ahih hangin innkhumzang inndei kongkhak amah in a hon loh veve ciangin, amaute in a tawhtang la-in hong uh a, sual tungah a topa uh na si hi.
            </VERS>
            <VERS vnumber="26"> Amau’ zia kikalin Ehud tai-in suang milimte kheng a, Seirah-ah a tai hi. </VERS>
            <VERS vnumber="27"> Amah a tun ciangin Efraim mual tung gamah peengkul a gingsak hi. Mual tung gam panin Israel mite amah tawh paisuk uh a, amau’ lutangin Ehud a nei uh hi. </VERS>
            <VERS vnumber="28"> Amah in amaute kiangah, “Ka nung hong zui un. Bang hang hiam cih leh Topa in na gal uh Moab mite na khut sung uhah hong piazo hi,” a ci hi. Tua ahih ciangin ama nungah amaute paisuk uh a, Moab mite kiang panin Jordan ngahmunte la-in, mi khat zong galkahsak lo uh hi. </VERS>
            <VERS vnumber="29"> Tua hunin amaute in a thahat a siam Moab mite khempeuh, mi tul sawm bang that uh a, mi khat zong suakta lo hi. </VERS>
            <VERS vnumber="30"> Tua ahih ciangin tua ni-in Moab gam pen Israel-te’ khutnuai a suak hi. Tua gam in kum sawmgiat sung tawlngakna a nei hi.
            </VERS>
            <VERS vnumber="31"> Ama khit ciangin Anath’ tapa Shamgar hi a, ciangkhut zum tawh Filistia mite zaguk a that pa ahi hi. Amah in zong Israel-te hon khia hi.</VERS>
        </CHAPTER>
        <CHAPTER cnumber="4">
            <VERS vnumber="1"> Ehud a sih khit ciangin Topa’ muhna-ah Israel mite a sia gamtakik uh hi. </VERS>
            <VERS vnumber="2"> Tua ciangin Topa in Hazor-ah a uk, Kanaan kumpipa Jabin’ khut sungah amaute a pia hi. Ama galkapte a ukpa pen, Harosheth-ha-goiim ah a teeng Sisera ahi hi. </VERS>
            <VERS vnumber="3"> Tua ciangin Israel mite huhna a ngen dingin Topa’ tungah a kiko uh hi. Bang hang hiam cih leh amah in sikleeng zakua nei a, Israel mite kum sawmnih sung nakpitakin gim a pia hi.
            </VERS>
            <VERS vnumber="4"> Tua hun lai-in Lappidoth’ zi kamsang numei Deborah in Israel-te thu khen hi. </VERS>
            <VERS vnumber="5"> Tua nu, Efraim mual tung gam sung Ramah le Bethel kikal nisuhkung nuai-ah tu zel a, thu a khensak dingin ama kiangah Israel mite hong pai uh hi. </VERS>
            <VERS vnumber="6"> Amah in mi sawlin Naftali gam Kedesh panin Abinoam’ tapa Barak samsakin ama kiangah, “Topa, Israel-te’ Pasian in nang thu hong pia-in, ‘Pai in, Tabor Mual-ah na mite khawm inla, Naftali minam le Zebulun minam panin mi tul sawm bang la in hong ci hi lo ahi hiam? </VERS>
            <VERS vnumber="7"> Keimah in Jabin’ galkapmaang Sisera, Kishon gun-ah nang hong dawntuah dingin a leengte le a galkapte tawh ka kai khia dinga, na khut sungah amah kong pia ding hi,’ hong ci hi,” a ci hi. </VERS>
            <VERS vnumber="8"> Barak in ama kiangah, “Kei na hong zuih ding le, ka kuan ding hi. Ahih hangin kei tawh nong kuan kei ding le, ka kuan kei ding hi,” a ci hi. </VERS>
            <VERS vnumber="9"> Tua ciangin amah in, “Nang tawh kong kuan taktak ding hi. Ahi zongin gualzawhna pen nangma min than nading hi lo ding hi. Bang hang hiam cih leh Topa in numei khat’ khut sungah Sisera pia ding hi,” a ci hi. Tua ciangin Deborah dingin Barak tawh Kedesh-ah pai hi. </VERS>
            <VERS vnumber="10"> Barak in Kedesh-ah Zebulun minam le Naftali minamte a sam hi. Ama kiangah mihing tul sawm bang kuanto uh a, amah tawh Deborah kuanto khawm hi.
            </VERS>
            <VERS vnumber="11"> Tu-in Moses’ zi’ sanggampa Hobab’ suanlekhak Ken mite sung panin Ken mi Heber pai khia a, Kedesh kiang a Zaanannim-a tawsaw ciang pekah a puanbuk a lam hi.
            </VERS>
            <VERS vnumber="12"> Abinoam’ tapa Barak, Tabor Mual-ah paito khin, ci-in Sisera kiangah a kigen ciangin, </VERS>
            <VERS vnumber="13"> Sisera in a leeng khempeuh, sikleeng zakua le ama kiang a om mi khempeuh, Harosheth-ha-goiim panin Kishon gun-ah a sam khia hi. </VERS>
            <VERS vnumber="14"> Tua ciangin Deborah in Barak kiangah, “Pai in! Bang hang hiam cih leh Topa in na khut sungah Sisera hong piak ni ahi hi. Na mai-ah Topa pai hi lo ahi hiam?” a ci hi. Tua ahih ciangin mihing tulsawm bang in zui-in Tabor Mual panin Barak a paisuk hi. </VERS>
            <VERS vnumber="15"> Topa in Barak’ mai-ah Sisera le a leengte khempeuh a taisak hi. Tua ciangin Sisera a leeng tung pan tuakin a khe-in a tai hi. </VERS>
            <VERS vnumber="16"> Barak in Harosheth-ha-goiim ciang dong a leengte le a galkapte delh a, Sisera’ galkapte khempeuh namsau tawh kithatin bei mang uh a, mi khat zong suakta lo hi.
            </VERS>
            <VERS vnumber="17"> Ahih hangin Sisera, Ken mi Heber’ zi Jael’ puanbukah a khe-in a tai hi. Bang hang hiam cih leh Hazor kumpipa Jabin le Ken mi Heber’ innkuante kilem uh hi. </VERS>
            <VERS vnumber="18"> Sisera a dawn dingin Jael hong pusuakin ama kiangah, “Hong kihei in, ka topa aw, kei lamah hong kihei in; lau kei in,” a ci hi. Tua ahih ciangin ama puanbukah Sisera hong pai a, tua nu in sualphah puan khat tawh amah na khuh hi. </VERS>
            <VERS vnumber="19"> Amah in tua nu kiangah, “Hong thum ing, dawn ding tui hong pia in; bang hang hiam cih leh ka dangtak hi,” a ci hi. Tua ahih ciangin amah in bawngnawi koihna savun thawl hongin dawnsakin amah a khuhkik hi. </VERS>
            <VERS vnumber="20"> Amah in tua nu kiangah, “Puanbuk kongah ding inla, mi khatpeuh hong pai-in na kiangah, ‘Hih lai-ah mi khatpeuh a om hiam?’ hong cih leh, ‘Om kei,’ na ci in,” a ci hi. </VERS>
            <VERS vnumber="21"> Ahih hangin Heber’ zi Jael in puanbuk khetphim khat la a, a khutah sek khat tawi-in ama kiangah damtakin pai a, a gimluatna hangin ihmucipin a om laitakin a khetphim in lei a bat dongin a paangah a khensuk hi. Tua ciangin Sisera a si hi. </VERS>
            <VERS vnumber="22"> En in, Barak in Sisera hong delh ciangin amah a dawn dingin Jael hong pusuakin ama kiangah, “Hong pai in, na mi zon kong lak ding hi,” a ci hi. Tua ahih ciangin tua nu’ puanbuk sungah amah hong pai hi. Tua lai-ah Sisera a paangah puanbuk khetphim tawh a si-in na om hi.
            </VERS>
            <VERS vnumber="23"> Tua ahih ciangin tua ni-in Israel mite’ mai-ah Pasian in Kanaan kumpi Jabin nuaisiah hi. </VERS>
            <VERS vnumber="24"> Israel mite in Kanaan kumpipa Jabin a suksiat matengin Kanaan kumpipa Jabin tungah thuak hak semsem uh hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Tua ciangin Deborah le Abinoam’ tapa Barak in tua ni-in la sa uh a,
            </VERS>
            <VERS vnumber="2"> “Makaite in Israel-te makai uh a, mite amau mahmah utna tawh kipia uh hi. Topa phat un.
            </VERS>
            <VERS vnumber="3"> Ngai un, kumpite aw, na bil uh ngat un, uliante aw. Topa tungah la ka sa dinga, Israel-te’ Pasian, Topa’ tungah la ngaih ka sa ding hi.
            </VERS>
            <VERS vnumber="4"> Topa aw, Seir panin na pai khiat ciang, Edom gam panin na pai khiat ciang, leitung liing a, vantung panin guah zu hi. Hi hi, meiite in tui hong khia a,
            </VERS>
            <VERS vnumber="5"> Topa’ mai-ah mualte kiliing hi, Israel Pasian, Topa’ mai Sinai galkhat ah.
            </VERS>
            <VERS vnumber="6"> “Anath’ tapa Shamgar’ hun lai, Jael’ hun lai-in, a hon hona khualzinte om nawn lo a, khualzinte lam gei-ah pial uh hi.
            </VERS>
            <VERS vnumber="7"> Israel sunga lokhote khawlcip uh a, bangmah sem thei lo uh hi. Nang, Deborah, nong khan mateng, Israel sungah nu banga nong khan mateng.
            </VERS>
            <VERS vnumber="8"> A thak pasian-te a kiteel ciangin, kulhkongpi sungah gal om pah hi. Lum ahi a, tei ahi zongin, Israel tul sawmlite lakah kimu ahi hiam?
            </VERS>
            <VERS vnumber="9"> Mite lak panin utna tawh amau a kipia tawm Israel a ukte’ lamah ka lungsim pai hi. Topa phat un.
            </VERS>
            <VERS vnumber="10"> “A thu gen un, no la puang tungah a tuangte, sualphah puanhoih tungah a tute le lampi-ah a paite aw.
            </VERS>
            <VERS vnumber="11"> Tui phuala lasakna a tumte’ ginna in Topa’ gualzawhna gen a, Israel sunga lo khote in zong a gualzawhna mah genkik uh hi. Tua ciangin Topa’ mite kulhkongpite-ah paisuk uh hi.
            </VERS>
            <VERS vnumber="12"> “Khanglo in, khanglo in, Deborah! Khanglo in, khanglo in, la khat sa in! Tho in, Barak, na galmatte pai khiatpih in, Abinoam’ tapa aw.
            </VERS>
            <VERS vnumber="13"> Tua ciangin ulianpa’ mi a omlaite paisuk uh a, ama ading a dosak dingin Topa’ mite paisuk uh hi.
            </VERS>
            <VERS vnumber="14"> Efraim panin amaute ding khia-in tua kuamah pai uh a, nang, Benjamin, na behte tawh hong zui uh hi. Makhir panin a ukte hong paisukin, Zebulun panin ulianpa’ ciangkhut a tawite hong paisuk uh hi.
            </VERS>
            <VERS vnumber="15"> Issakhar uliante Deborah tawh hong pai a, Barak tungah Issakhar thuman hi. Kuam sung ama khe phungah amaute kituah uh hi. Reuben behte lakah nakpi taka lungsim ngaihsutna a om hi.
            </VERS>
            <VERS vnumber="16"> Bang hangin tuukhawkte lakah tuuhonte adingin tamngai kitum a ngai dingin ၐzekai na hi hiam? Reuben behte lakah nakpi taka lungsim ngaihsutna a om hi.
            </VERS>
            <VERS vnumber="17"> Jordan galkhat ah Gilead om hi. Dan minamte bang hangin teembaw tawh om ahi hiam? Asher minamte, tuipi gei-ah tu lai a, leilak a tunna gei-ah a teeng uh hi.
            </VERS>
            <VERS vnumber="18"> Zebulun mite a sih dongun gal sungah a kipia ngam mi hi a, Naftali minamte zong, gamlak a sangna munah tua bangmah ahi hi.
            </VERS>
            <VERS vnumber="19"> “Kumpite hong pai-in do uh hi. Tua ciangin Kanaan kumpite in Megiddo tuite’ gei, Taanak-ah do uh a, amaute in a kinusia ngunte ngah lo uh hi.
            </VERS>
            <VERS vnumber="20"> Vantung panin aksite in do uh a, amau paina ciat panin Sisera do uh hi.
            </VERS>
            <VERS vnumber="21"> Kishon guntui khang in amaute tai a, a leeng vanvan tuikhang, Kishon tuikhang in tai hi. Thakhauh takin mai nawtsuak ding!
            </VERS>
            <VERS vnumber="22"> Tua ciangin sakol khe, a kop taina, a sakol hangte’ koptaina a ging hi.
            </VERS>
            <VERS vnumber="23"> “Topa’ vantungmi in, ‘Meroz khua samsia in, a sunga teeng mite nasia takin samsia in. Bang hang hiam cih leh Topa a huh dingin a thahatpa dona-ah Topa a huh dingin hong kuan lo uh hi,’ a ci hi.
            </VERS>
            <VERS vnumber="24"> “Numeite lakah thupha ngah pha pen Jael, Ken mi Heber’ zi, puanbukah a teeng numei lak pan thupha ngah pha pen ahi hi.
            </VERS>
            <VERS vnumber="25"> Sisera in tui ngen a, Jael in bawngnawi pia hi. Ulian hai sungah tua nu in bawngnawi thaukhal paipih hi.
            </VERS>
            <VERS vnumber="26"> Amah in puanbuk khetphim a khutin zam a, a taklam khutin nasemte’ khetbuk a zam hi. Sisera khatvei sat a, a lutang satkhamin, amah in phelkhamin a paang a sun hi.
            </VERS>
            <VERS vnumber="27"> Amah tuk hi, amah puk hi. Tua nu’ khe kiangah amah taang loin om hi. Ama khe phungah amah tuk hi, amah puk hi. A tukna munah, amah a si-in puk hi.
            </VERS>
            <VERS vnumber="28"> “Tawlet panin Sisera’ nu khuadak a, a kikalh simsiam kawm panin Sisera’ nu khuadak hi: ‘Bang hangin a leeng hong ciah ding hih tanvei sawt ahi hiam? A leeng khegingte bang hangin hici zekai ahi hiam?’ a ci hi.
            </VERS>
            <VERS vnumber="29"> A numeite a pil pennu in amah a dawng hiam, dawng lo hi. Amah le amah kidawng a,
            </VERS>
            <VERS vnumber="30"> ‘Amaute in vankinusiate mu-in hawm hi lo ahi hiam? Mi khat ciangin nungak khat ahih kei leh nih pai; a kinusia puan kinimte Sisera ading, a kinusia puan kinim a kizemte, a kinim a kizem puan nihte ka ngawng ading maw?’ a ci hi.
            </VERS>
            <VERS vnumber="31"> “Tua ahih ciangin na gal khempeuh si khin uh hi, Topa! Ahih hangin na lawmte pen a vangliatna tawh a suak ni bang tahen,” a ci uh hi. Tua ciangin tua gam in kum sawmli sung tawlngakna hun a nei hi.</VERS>
        </CHAPTER>
        <CHAPTER cnumber="6">
            <VERS vnumber="1"> Topa’ muhna-ah Israel-te a sia gamta uh a, Topa in Midian-te’ khut sungah amaute kum sagih sung a pia hi. </VERS>
            <VERS vnumber="2"> Israel-te tungah Midian-te gualzo uh hi. Midian-te’ kiang panin a buk nadingun leihawmte le munmuanhuaite a bawl uh hi. </VERS>
            <VERS vnumber="3"> Bang hang hiam cih leh Israel-te in khai a tuh peuhmah uh ciangin Midian-te le Amalek mite le Nisuahna lam mite hong pai-in amaute sim uh hi. </VERS>
            <VERS vnumber="4"> Amaute a sim nadingun giahphual satin Gaza kiim ciangciang dong lei pan a piangte susia uh a, Israel mite a nuntak nading bangmah nusia loin, tuu ahi a, bawngtal ahi a, la ahi zongin siit nei lo uh hi. </VERS>
            <VERS vnumber="5"> Bang hang hiam cih leh amaute a ganhingte le a puanbukte uh tawh kauphe honpi bangin tamin hong pai uh a, amaute le a kalaohte uh kisim zo lo hi. Tua ahih ciangin amaute hong tun ciangin gam teng beisak uh hi. </VERS>
            <VERS vnumber="6"> Midian-te’ hangin Israel-te kiniamkoih mahmah a, Israel mite in Topa’ tungah huhna ngenin kiko uh hi.
            </VERS>
            <VERS vnumber="7"> Midian-te’ hangin Israel mite Topa’ tungah a kiko uh ciangin, </VERS>
            <VERS vnumber="8"> Topa in Israel mite kiangah kamsang khat a sawl hi. Amah in amaute kiangah, “Israel-te’ Pasian, Topa in hih bangin ci hi: Salsuahna Egypt panin note kong pai khiatpih hi. </VERS>
            <VERS vnumber="9"> Egypt mite le note hong nengniam mi khempeuh khut sung panin note kong hon khia a, note’ mai-ah amaute hawl khia-in, amau’ leitang note kong pia hi. </VERS>
            <VERS vnumber="10"> Tua ciangin note kiangah, ‘Kei pen Topa na Pasian uh ka hi hi. Na tenna uh Amor mite’ pasian-te zahtakna na pia kei ding uh hi,’ kong ci hi. Ahih hangin note in ka thu na ngai kei uh hi, ci hi,” a ci hi.
            </VERS>
            <VERS vnumber="11"> Tua ciangin Ofrah khua-ah Topa’ vantungmi hong pai a, Abiezer mi Joash neihsa tawsaw nuai-ah hong tu hi. Tua laitakin Joash’ tapa Gideon in Midian mite’ muh loh dingin leenggah sukna-ah mangbuh cil simin na om hi. </VERS>
            <VERS vnumber="12"> Topa’ vantungmi ama tungah kilangin ama kiangah, “Topa in nang hong ompih hi, a thahat a vanglian mipa aw,” a ci hi. </VERS>
            <VERS vnumber="13"> Gideon in ama kiangah, “Kong thum hi, sia aw, Topa in kote hong ompih ahihleh, bang hangin hih thu khempeuh ko tungah hong tung ahi hiam? Ka pate un kote tungah hong genin, ‘Topa in Egypt panin eite hong paipih hi lo ahi hiam?’ a cih uh a lamdang ama sepnate khempeuh koi-ah om ta ahi hiam? Ahih hangin tu-in Topa in kote hong paaikhia-in Midian-te’ khut sungah hong pia khin hi,” a ci hi. </VERS>
            <VERS vnumber="14"> Tua ciangin ama lamah Topa kihei-in, “Hih nangma thahatna tawh pai inla, Midian-te’ khut sung panin Israel-te hon khia in. Nangmah hong sawl khin hi lo ka hi hiam?” a ci hi. </VERS>
            <VERS vnumber="15"> Tua ciangin Gideon in ama kiangah, “Kong thum hi, Topa aw, Israel-te bangci hotkhiat zawh ding ka hi hiam? En in, Manasseh minam sungah keima behte a hat lo pen hi a, ka innkuan sung panin kei a neu pen ka hi hi,” a ci hi. </VERS>
            <VERS vnumber="16"> Topa in ama kiangah, “Nang kong ompih dinga, nangmah in mihing khat bang lelin Midian-te na vat gawp ding hi,” a ci hi. </VERS>
            <VERS vnumber="17"> Tua ciangin amah in, “Tu-in nong hehpih zawh leh, kei tawh a kiho mi pa pen nang na hihna lim khat hong lak in. </VERS>
            <VERS vnumber="18"> Kong thum hi, letsong puakin nang kiangah hong pai-in nangma mai-ah kong koih mateng hih lai panin na pai khia kei in,” a ci hi. Amah in, “Nong tunkik mateng ka na om ding hi,” a ci hi.
            </VERS>
            <VERS vnumber="19"> Tua ahih ciangin Gideon a inn-ah pai-in keelno khat le annel seu khat silngo sawh loh moh a bawl hi. A sa ciang sung khatah koihin a satui beel sung khatah koih a, tawsaw nuai ama kiangah tuate hong paipihin a pia hi. </VERS>
            <VERS vnumber="20"> Tua ciangin Pasian’ vantungmi in ama kiangah, “Sa le silngo sawh loh moh la-in, hih suang tungah koih inla, a tungah satui sung in,” a ci hi. Tua bangmahin amah in a hih hi. </VERS>
            <VERS vnumber="21"> Tua ciangin Topa’ vantungmi in a khut sung a om ciangkhut dawn dawksakin, sa le silngo sawh loh mohte a su hi. A suang panin mei piang khia-in, sa le silngo sawh loh moh a kaangtum hi. Tua ciangin ama muhna panin Topa’ vantungmi a mang hi. </VERS>
            <VERS vnumber="22"> Tua ciangin Gideon in amah pen Topa’ vantungmi ahih lam a thei hi. Gideon in, “Ala, Topa Pasian! Topa’ vantungmi mai kituahin ka mukha khin hi,” a ci hi. </VERS>
            <VERS vnumber="23"> Ahih hangin Topa in ama kiangah, “Nopna na tungah hong om tahen; lau kei in, na si kei ding hi,” a ci hi. </VERS>
            <VERS vnumber="24"> Tua ciangin Gideon in Topa adingin biakna tau khat tua lai-ah lamin tua pen, “Topa in nopna ahi hi”, ci-in min a phuak hi. Tua pen, Abiezer mite’ neihsa Ofrah khua-ah tuni dongin a dinglai hi.
            </VERS>
            <VERS vnumber="25"> Tua zanin Topa in ama kiangah, “Na pa’ bawng sung pan kum sagih a pha a bawngtal nih la inla, na pa’ neih Baal biakna tau phelin, a gei-a om Asherah milim phuk in. </VERS>
            <VERS vnumber="26"> Tua ciangin hih lai munmuanhuai dawnah Topa na Pasian adingin biakna tau khat lamin, a suangte a ngeina ding bangin koih in. Tua ciangin a bawngtal nih la-in, na phuk Asherah milim sing tawh meihal biakna-in pia in,” a ci hi. </VERS>
            <VERS vnumber="27"> Tua ahih ciangin Gideon in a nasemte mi sawm paipihin, Topa in ama tungah a gen bangin a hih hi. Ahih hangin sunin a hih ding a innkuanpihte le a khuamite kihta lua ahih manin zanin a hih hi.
            </VERS>
            <VERS vnumber="28"> Tua khua mite zingsang tungin a thawh uh ciangin, Baal biakna tau kiphelkhia-in a gei-a om Asherah milim kiphuk a, a kilam thak biakna tau tungah bawngtal a nihna a kipia a mu uh hi. </VERS>
            <VERS vnumber="29"> Amaute khatlekhat kiangah, “Hih na kua in hih ahi hiam?” kici uh hi. Amaute in a thu kanin a dot uh ciangin, “Joash’ tapa Gideon in hih hi,” kici uh hi. </VERS>
            <VERS vnumber="30"> Tua ciangin tua khuamite in Joash kiangah, “Na tapa in Baal biakna tau phel khia-in a gei-a om Asherah milim phuk ahih manin ka thah theih nadingun amah hong pai khiatpih in,” a ci uh hi. </VERS>
            <VERS vnumber="31"> Ahih hangin Joash in ama langkhat ah a pang mite khempeuh tungah, “Baal panpih dinga, ama tupna hutpih ding na hi uh hiam? Amah a panpih peuhmah zingsang ciangin kithat ding hi. Amah pasian ahihleh a mahmah kihu tawm tahen. Bang hang hiam cih leh ama biakna tau a kiphelsak ahi hi,” a ci hi. </VERS>
            <VERS vnumber="32"> Tua ahih ciangin tua ni-in Gideon, “Keima langkhat ah Baal pangsak un,” a cihnopna ahi Jerubbaal min kiphuak hi. Bang hang hiam cih leh Gideon in a biakna tau a phel hi.
            </VERS>
            <VERS vnumber="33"> Tua ciangin Midian mite, Amalek mite le Nisuahna lam mite khempeuh hong paikhawm uh a, amaute in Jordan kantanin Jezreel Kuam-ah giahphual a sat uh hi. </VERS>
            <VERS vnumber="34"> Ahih hangin Gideon’ tungah Topa’ kha hong tung hi. Amah in peengkul gingsak a, amah a zui dingin Abiezer mite kisamkhia hi. </VERS>
            <VERS vnumber="35"> Amah in Manasseh gam khempeuh ah kamtaite sawl a, amaute zong amah a zui dingin kisam hi. Amah in Asher, Zebulun le Naftali minamte kiangah kamtaite sawl a, amah a pawm dingin amaute zong paito uh hi.
            </VERS>
            <VERS vnumber="36"> Tua ciangin Gideon in Pasian kiangah, “Na gensa bangin keima tha tawh Israel-te na hotkhiat ding leh, </VERS>
            <VERS vnumber="37"> en in, ancilna sual tungah tuumul lom khat ka koih hi. Tuumul tung bekah daitui omin leilak dang khempeuh a keu leh, na gensa bangin keima tha tawh Israel-te na hon khia ding hi, cih ka thei ding hi,” a ci hi. </VERS>
            <VERS vnumber="38"> Tua bangmahin a piang hi. A zing ciangin tho baihin a tuumulte a tui suk a, tuumul panin tui hai khat dim a suk khia hi. </VERS>
            <VERS vnumber="39"> Tua ciangin Gideon in Pasian kiangah, “Kei tungah hong heh kei in, tu-a khatvei bek hong pausak lai in, kong thum hi; tuumul tawh hih khatvei bek hong sinsak lai in, kong thum hi. Tuumul tung bek keusak inla, mun dang leitung khempeuh ah daitui omsak in,” a ci hi. </VERS>
            <VERS vnumber="40"> Tua bangmahin Pasian in tua zanin a hih hi. Bang hang hiam cih leh tuumul tung bek keu a, mun dang leitung khempeuh ah daitui a om hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Tua ciangin Jerubbaal (Gideon a cihna) le amah tawh a om mi khempeuh zingsangin tho baihin Harod tuikhuk gei-ah giahphual a sat uh hi. Midian-te’ giahphual pen amau’ kiang pan leilu lam, Moreh mual kiang, kuam sungah om hi.
            </VERS>
            <VERS vnumber="2"> Topa in Gideon kiangah, “Amau’ khut sungah Midian mite piak nadingin nang tawh a omkhawm mite kei adingin tamlua hi. Tua bangin tamlua leh kei tungah Israel-te kisialin, ‘Komau’ hatna hangin ka gualzo uh hi,’ ci kha ding uh hi. </VERS>
            <VERS vnumber="3"> Tua ahih ciangin tu-in mite’ zakin taangko inla, ‘Lau-in a liing mi peuhmah a inn-ah ciah un,’ ci in,” a ci hi. Tua ciangin Gideon in amaute ze-et hi; tul sawmnih le tulnih ciahkikin, tul sawm bang bek omlai hi.
            </VERS>
            <VERS vnumber="4"> Tua ciangin Topa in Gideon kiangah, “Mite tamlua lai ahih manin tui gei-ah amaute paipih in. Nang adingin tua munah amaute kong sinsak ding hi. Nang kiangah, ‘Hih mipa nang tawh hong kuan ding hi,’ ka cih pa nang tawh hong kuan ding hi. Nang kiangah, ‘Hih mipa nang tawh hong kuan lo ding hi,’ ka cih peuhpeuh pa kuan lo ding hi,” a ci hi. </VERS>
            <VERS vnumber="5"> Tua ahih ciangin amah in tui phualah mite paipih suk hi. Topa in Gideon kiangah, “Ui in a liah bangin a lei tawh tui a liak mi peuhmah na tuamkoih ding hi. Tua mah bangin tui dawn dingin a khukdin suk peuhmah zong na tuamkoih ding hi,” a ci hi. </VERS>
            <VERS vnumber="6"> Tui a liak, a khut uh a kam ah a tuah mi zathum ahi hi. Ahih hangin a dangte khempeuh tui dawn dingin khukdin suk uh hi. </VERS>
            <VERS vnumber="7"> Tua ciangin Topa in Gideon kiangah, “Tui a liak mi za thumte tawh nangmah hong hon khia-in, na khut sungah Midian mite kong pia ding hi. A dangte khempeuh amau’ inn ciatah ciahsak in,” a ci hi. </VERS>
            <VERS vnumber="8"> Tua ahih ciangin amah in Israel midang khempeuh ciahsak a, a beelte le a peengkulte khempeuh uh a kem mihing za thumte a khawlsak hi. Midian-te’ giahphual pen amau’ khanglam kuam sungah om hi.
            </VERS>
            <VERS vnumber="9"> Tua zan mahin Topa in ama kiangah, “Tho in, giahphual simin pai in; bang hang hiam cih leh na khut sungah kong piazo hi. </VERS>
            <VERS vnumber="10"> Ahih hangin na simsuk ngam kei leh, na nasem pa Purah tawh a giahphual nai uhah paisuk in. </VERS>
            <VERS vnumber="11"> Tua ciangin amaute’ thugen na za dinga, giahphual simin a kuansuk dingin na tha hong khauh ding hi,” a ci hi. Tua ciangin a nasem pa Purah tawh giahphual a om galkapte in a pualamah a galpanna munah a paisuk uh hi. </VERS>
            <VERS vnumber="12"> Midian mite, Amalek mite le Nisuahna lam mite khempeuh kauphe bangin tamin kuam dungah om uh hi. A kalaohte uh sim zawh hi lo a, a tamna pen tuipi gei-a sehnel omzah bang ahi hi. </VERS>
            <VERS vnumber="13"> Gideon a tun ciangin, mi khat in a lawmpa kiangah mang khat na gen hi. Amah in, “Ngai in, mang khat ka man hi. Midian-te giahphual sungah mangbuhham tawh a kibawl moh khat hong tuksukin puanbuk hong ban a, puanbuk deng kha-in puanbuk puk a, puanbuk kilumletin leilakah kiphah hi,” a ci hi. </VERS>
            <VERS vnumber="14"> Tua ciangin a lawmpa in dawngin, “Hih pen, Israel mi Joash’ tapa Gideon’ namsau lo adang hi lo hi. Pasian in ama khut sungah Midian le mihon khempeuh pia khin hi,” a ci hi.
            </VERS>
            <VERS vnumber="15"> Gideon in a mang le a khiatna a kigenna a zak ciangin Pasian bia-in a khukdin hi. Israel-te’ giahphual ah ciahkikin, “Tho un, bang hang hiam cih leh Topa in na khut sung uhah Midian honte hong piazo hi,” a ci hi. </VERS>
            <VERS vnumber="16"> Amah in mihing za thumte pawl thumin khenin, amaute khempeuh tungah peengkul le beel sungah meilah a om beel hawmte a pia hi. </VERS>
            <VERS vnumber="17"> Amaute kiangah, “Keimah hong en unla, a giahphual nawl ka tun ciangin kei’ hih bangin hih un. </VERS>
            <VERS vnumber="18"> Kei le ka ompih khempeuh in peengkul ka tum uh ciangin, giahphual pang khempeuh ah zong peengkulte tum unla, ‘Topa-a’ ding le Gideon ading,’ ci-in awng un,” a ci hi.
            </VERS>
            <VERS vnumber="19"> Tua ahih ciangin, amaute in galvil a laih khit phet, zankim laitakin, Gideon le amah tawh a om mi za khatte giahphual nawlah hong pai uh a, amaute in peengkul tumin a khut sung uha om beelte a sukham uh hi. </VERS>
            <VERS vnumber="20"> A pawl thumun peengkul tumin beelte sukham uh a, a veilam khutun meilah tawi-in, a taklam khutun a tum ding uh peengkul tawi uh hi. Tua ciangin amaute kiko-in, “Topa ading le Gideon ading namsau khat!” a ci uh hi. </VERS>
            <VERS vnumber="21"> Amaute a vekpi-in giahphual kiimah ding uh a, a galte khempeuh uh kiko-in tai khia uh hi. </VERS>
            <VERS vnumber="22"> Amaute in peengkul za thumte a tum uh ciangin, Topa in a galte khempeuh a namsau uh tawh amau le amau kisat gawpsak hi. Tua ciangin a galte uh Zererah gei Bethshittah ciang le Tabbath kiang Abelmeholah gamgi dong tai uh hi. </VERS>
            <VERS vnumber="23"> Tua ciangin Naftali, Asher le Manasseh minamte khempeuh sung panin mite kisamkhia a, amaute in Midian-te a delh uh hi.
            </VERS>
            <VERS vnumber="24"> Tua ciangin Gideon in Efraim mual tung gam khempeuh ah kamtaite sawl a, “Midian mite’ langkhat ah hong kuansukin Bethbarah ciang dong luite hong la unla, Jordan zong hong la un,” cisak hi. Tua ahih ciangin Efraim mite khempeuh kisamkhia a, amaute in Bethbarah ciang dong luite la-in, Jordan zong a la uh hi. </VERS>
            <VERS vnumber="25"> Amaute in Midian ulian nihte Oreb le Zeeb a man uh hi. Amaute in Midian-te a delh kawmun Oreb Suangpi-ah Oreb that uh a, Zeeb Leenggahsukna ah Zeeb that uh hi. Amaute in Jordan galkhat Gideon kiangah Oreb le Zeeb lutangte hong paipih uh hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Tua ciangin Efraim mite in Gideon kiangah, “Midian-te a do dingin na kuancil lai-in kote nong sap loh, kote hong bangci ngaihsut na hi hiam?” a ci uh hi. Amaute in nakpitakin amah mawhsak uh hi. </VERS>
            <VERS vnumber="2"> Amah in amaute kiangah, “Note tawh teh dingin kote bang hi lel ka hi uh hiam? No Efraim minamte’ sep a themno khat pen ko minam bup khempeuhte’ sep sangin thupi zaw hi lo ahi hiam? </VERS>
            <VERS vnumber="3"> Pasian in note’ khut sungah Midian uliante Oreb le Zeeb hong piazo hi. Note tawh teh dingin kote in bang hih zo ka hi uh hiam?” a ci hi. Amah hih bangin kam a pau ciangin ama tunga amau’ hehna a bei hi.
            </VERS>
            <VERS vnumber="4"> Tua ciangin Gideon le amah tawh a om mi za thumte, Jordan tungin galkah uh a, a gimpi mahin amaute delh lai uh hi. </VERS>
            <VERS vnumber="5"> Tua ahih ciangin amah in Sukkoth mite kiangah, “Kong thum hi, kei hong zuite tungah anlum pawlkhat pia un; bang hang hiam cih leh amaute gim uh a, Midian kumpi Zebah le Zalmunna a delh ka hi uh hi,” a ci hi. </VERS>
            <VERS vnumber="6"> Tua ciangin Sukkoth uliante in, “Na galkapte tungah anlum ka piak dingun Zebah le Zalmunna na khut sungah omkhin ahi hiam?” a ci uh hi. </VERS>
            <VERS vnumber="7"> Tua ciangin Gideon in, “Tua ahihleh pha hi. Topa in Zebah le Zalmunna ka khut sungah hong piak khit ciangin gamlak lingte le lingkungte tawh na sa uh ka kuikek ding hi,” a ci hi. </VERS>
            <VERS vnumber="8"> Tua lai panin Penuel-ah paito a, amaute tungah zong tua mah bangin a gen hi. Penuel mite in Sukkoth mite’ dawn mah bangin amah na dawng uh hi. </VERS>
            <VERS vnumber="9"> Tua ciangin amah in Penuel mite kiangah, “Lungnuamin kong paikik ciangin hih tausang ka supai ding hi,” a ci hi.
            </VERS>
            <VERS vnumber="10"> Tu-in Zebah le Zalmunna-te, Nisuahna lam mi galkap khempeuh sung pan a omlai teng, mihing tul sawm le tulnga bang bek a pha lai a galkapte uh tawh Karkor-ah om uh hi; bang hang hiam cih leh namsau a tawi mi tul za le tul sawmnih si khin hi. </VERS>
            <VERS vnumber="11"> Tua ciangin Nobah le Jogbehah nisuahna lam mihonte’ tot lampi zui-in Gideon paito-in a galte va bingphawn’ hi. Bang hang hiam cih leh a galte uh galvil om lo hi. </VERS>
            <VERS vnumber="12"> Tua ciangin Zebah le Zalmunna tai uh hi. Amah in amaute delhin Midian kumpi nihte Zebah le Zalmunna manin amau’ galkap khempeuh kithehthangsak hi.
            </VERS>
            <VERS vnumber="13"> Tua ciangin Joash’ tapa Gideon a galsimna panin Heres kahtohna lam tawnin ciahkik hi. </VERS>
            <VERS vnumber="14"> Amah in Sukkoth mi tangval khat manin thu dong hi. Tua pa in ama adingin uliante le upate mihing sawmsagih le sagih a min gelhsak hi. </VERS>
            <VERS vnumber="15"> Tua ciangin Sukkoth mite kiangah amah tungin, “Kei tungah hong kisialin, ‘A gim na mite tungah anlum ka piak dingun Zebah le Zalmunna na khut sungah omkhin ahi hiam?’ na cih uh Zebah le Zalmunna en un,” a ci hi. </VERS>
            <VERS vnumber="16"> Tua ciangin amah in a khuapi upate sam a, gamlak lingte le lingkungte zong la-in, tuate tawh Sukkoth mite a thuhilh hi. </VERS>
            <VERS vnumber="17"> Tua ciangin amah in Penuel tausang supai-in tua khua mite a that hi.
            </VERS>
            <VERS vnumber="18"> Tua ciangin amah in Zebah le Zalmunna kiangah, “Tabor-ah na thah uh mite koi-ah om ahi hiam?” a ci hi. Amaute in, “Amaute, nangmah bang uh hi; amaute in kumpipa’ tapate suun uh hi,” a ci uh hi. </VERS>
            <VERS vnumber="19"> Tua ciangin amah in, “Amaute, ka sanggam ka laigui zoppihte ahi uh hi. Topa a nuntak mah bangin, amaute suaktasak hi le-uhcin note kong that kei ding hi,” a ci hi. </VERS>
            <VERS vnumber="20"> Tua ciangin amah in a ta upa pen Jether kiangah, “Ding in, amaute that in,” a ci hi. Ahih hangin tangvalpa in a namsau dok ngam lo hi. Bang hang hiam cih leh amah tangval lai ahih manin a lungsim hang nai lo hi. </VERS>
            <VERS vnumber="21"> Tua ciangin Zebah le Zalmunna in, “Nang mahmah ding inla, kote hong hih in; bang hang hiam cih leh pasal nasep a sem dingin pasal mah kisam hi,” a ci uh hi. Tua ciangin Gideon dingin Zebah le Zalmunna that a, amau’ kalaohte’ ngawng a a om khade lim tawh a kibang kizepnate a la hi.
            </VERS>
            <VERS vnumber="22"> Tua ciangin Israel mite in Gideon kiangah, “Nang le na tapa le na tupa dongin zong kote hong uk un; bang hang hiam cih leh Midian-te’ khut sung panin kote nong hon khia hi,” a ci uh hi. </VERS>
            <VERS vnumber="23"> Gideon in amaute kiangah, “Note kong uk kei dinga, ka tapa in zong note hong uk lo ding hi. Topa in note hong uk ding hi,” a ci hi. </VERS>
            <VERS vnumber="24"> Tua ciangin Gideon in amaute kiangah, “Note tung panin kong ngetnop khat om hi. Note in van kinusia na top uh lak panin bilbahte hong pia un,” a ci hi. (Bang hang hiam cih leh amaute, Ishmael mite ahih manin kham bilbah nei uh hi.) </VERS>
            <VERS vnumber="25"> Amaute in dawngin, “Lungkim takin kong pia ding uh hi,” a ci uh hi. Tua ciangin amaute in puan phah uh a, mi khempeuh in van kinusia a top uh lak panin bilbahte tua puan tungah a lawn uh hi. </VERS>
            <VERS vnumber="26"> Ama nget kham bilbahte a gihna pen kham shekel tulkhat le zasagih ahi hi. Midian kumpite in a zat khade lim tawh a kibang kizepnate, khainiangte, puan dupsante le a kalaohte uh ngawng kimkotah a om ngawng-awhte a kisim lo ahi hi. </VERS>
            <VERS vnumber="27"> Tua ciangin Gideon in tuate mi limin bawlin ama khuapi Ofrah khua-ah a koih hi. Israel-te khempeuh in tua lai munah tua milim bia uh a, Gideon le a innkuanpihte adingin thangzak khat a suak hi. </VERS>
            <VERS vnumber="28"> Tua ahih ciangin Israel mite’ mai-ah Midian-te guallel uh a, amaute kihisak zo nawn lo uh hi. Gideon’ hun sungin tua gam in kum sawmli sung lungnopna a nei hi.
            </VERS>
            <VERS vnumber="29"> Joash’ tapa Gideon pai-in ama aituam inn-ah a teeng hi. </VERS>
            <VERS vnumber="30"> Tu-in Gideon in tapa sawmsagih, ama a’ mahmah nei hi; bang hang hiam cih leh amah in zi tampi nei hi. </VERS>
            <VERS vnumber="31"> Shekhem-ah a om a zineu in zong tapa khat nei a, amah in a min Abimelek a phuak hi. </VERS>
            <VERS vnumber="32"> Tua ciangin Joash’ tapa Gideon teeksih a, Abiezer mite’ neihsa Ofrah khua-a om a pa Joash’ hanah kivui hi. </VERS>
            <VERS vnumber="33"> Gideon a sih khit phetin Israel mite kiheikikin Baal-te bia uh a, a pasian dingun Baalberith a bawl uh hi. </VERS>
            <VERS vnumber="34"> Israel mite in, mun khempeuh panin amau’ galte’ khut sung pan a hon khia Topa a Pasian uh phawk lo uh hi. </VERS>
            <VERS vnumber="35"> Jerubbaal note in Israel-te tungah a bawl thuhoihte khempeuh hangin amaute in Jerubbaal innkuante tungah lungdamna bangmah lak lo uh hi.</VERS>
        </CHAPTER>
        <CHAPTER cnumber="9">
            <VERS vnumber="1"> Tu-in Jerubbaal’ tapa Abimelek, Shekhem a a nu’ tanaute kiangah pai-in amaute khempeuh kiangah, </VERS>
            <VERS vnumber="2"> “Shekhem khuami khempeuh huau-in gen un, ‘Jerubbaal’ tapa sawmsagihte a vekpi in note hong uk ding le khat in note hong uk ding, note adingin koi hoih zaw ahi hiam?’ a ci hi. Kei pen note’ guh note’ sa ka hihna zong phawk un,” a ci hi. </VERS>
            <VERS vnumber="3"> Tua ciangin a nu’ tanaute in ama tangin Shekhem mite khempeuh tungah hih thute gen uh hi. Tua ciangin amaute’ lungsim Abimelek zuih ding lamah hoi hi; bang hang hiam cih leh amaute in, “Amah i naihuai ahi hi,” a ci uh hi. </VERS>
            <VERS vnumber="4"> Tua ciangin amaute in Baaberith inn panin ngun pek sawmsagih Abimelek pia uh a, amah in ama nung a zui, bangmah-a a kimang lo le thu ngaihsun thei lo mite cialna hi. </VERS>
            <VERS vnumber="5"> Tua ciangin Ofrah-a a pa’ inn-ah amah pai-in, Jerubbaal’ tapa a sanggam mi sawmsagihte suang khat tungah a that hi. Ahih hangin amah bu ahih manin Jerubbaal’ tapa neu pen Jotham a suakta hi. </VERS>
            <VERS vnumber="6"> Tua ciangin Shekhem khuamite khempeuh le Bethmillo khuamite khempeuh hong paikhawm uh a, amaute in Shekhem khua-a tawsaw songpi kiangah Abimelek kumpi a suaksak uh hi.
            </VERS>
            <VERS vnumber="7"> Jotham kiangah tua thu a kigen ciangin amah pai-in Gerizim Mual dawnah dinga, nakpi-in kiko-in amaute kiangah, “No Shekhem mite aw, Pasian in note’ thu hong ngaih theih nadingin ka thu hong ngai un. </VERS>
            <VERS vnumber="8"> Khatvei, singkungte amau’ tungah kumpi-in sathau a nilh dingin kuan khia uh a, amaute in oliv kung kiangah, ‘Kote hong uk in,’ a ci uh hi. </VERS>
            <VERS vnumber="9"> Ahih hangin oliv kung in amaute kiangah, ‘Keimah in pasian-te le mite a kipahtawina ahi ka thaunate nusia-in singkungte a uk dingin hong pai ding ka hi hiam?’ ci hi. </VERS>
            <VERS vnumber="10"> Tua ciangin singkungte in theikung kiangah, ‘Hong pai inla, kote hong uk in,’ ci uh hi. </VERS>
            <VERS vnumber="11"> Ahih hangin theikung in amaute kiangah, ‘Keimah in ka khumna le ka gah hoihte nusia-in singkungte a uk dingin hong pai ding ka hi hiam?’ ci hi. </VERS>
            <VERS vnumber="12"> Tua ciangin singkungte in leenggui kiangah, ‘Hong pai inla, kote hong uk in,’ ci uh hi. </VERS>
            <VERS vnumber="13"> Ahih hangin leenggui in amaute kiangah, ‘Keimah in pasian-te le mite a lungnuamsak ka leenggahzu nusia-in singkungte a uk dingin hong pai ding ka hi hiam?’ ci hi. </VERS>
            <VERS vnumber="14"> Tua ciangin singkung khempeuh in thangling kung kiangah, ‘Hong pai inla, kote hong uk in,’ ci uh hi. </VERS>
            <VERS vnumber="15"> Thangling kung in singkungte kiangah, ‘Note tungah kumpi-in lungsim tak tawh sathau hong nilh na hih uhleh, hong pai unla, ka liimah hong bu un. Ahi zongin ka liim nuai-ah nong buk kei uhleh, thangling kung lak panin meikuang hong pai khia henla, Lebanon taamtak kungte kaangtum hen,’ ci hi.
            </VERS>
            <VERS vnumber="16"> “Tua ahih ciangin tu-in Abimelek kumpi-in na bawl uh ciangin lungsimtak le thumantak mah tawh a gamta na hi uh hiam? Jerubbaal le a innkuan tungah thuman takin gamta-in ama sepna tawh a kituakin amah a bawl mah na hi uh hiam? </VERS>
            <VERS vnumber="17"> Bang hang hiam cih leh ka pa in note ading hong dosakin a lauhuaina sungah a nuntakna pia a, Midian-te’ khut sung panin note hong hon khia hi. </VERS>
            <VERS vnumber="18"> Ahi zongin tuni-in ka pa’ innkuan langkhat ah note pangin a tapate mi sawmsagih suang khat tungah na that uh a, ka pa in a nasem numei tawh a neih a tapa Abimelek pen note’ naihuai ahihna hangin Shekhem khuamite tungah kumpi-in na bawl uh hi. </VERS>
            <VERS vnumber="19"> Note in tuni-in Jerubbaal le a innkuanpihte tungah lungsimtak le thumantak tawh a gamta takpi mah na hih uhleh, Abimelek tungah note lungdam unla, note tungah zong amah lungdam tahen. </VERS>
            <VERS vnumber="20"> Ahih hangin tua bang ahih takpi kei leh, Abimelek sung panin meikuang hong pai khia henla, Shekhem le Bethmillo khuamite kaangtum hen. Shekhem khuamite sung pan le Bethmillo khuamite sung panin meikuang hong pai henla, Abimelek kaangtum hen,” a ci hi. </VERS>
            <VERS vnumber="21"> Tua ciangin a sanggampa Abimelek a kihtakna hangin Jotham tai khia-in Beer-ah pai-in tua lai-ah a teeng hi.
            </VERS>
            <VERS vnumber="22"> Abimelek in Israel-te tungah kum thum sung uk hi. </VERS>
            <VERS vnumber="23"> Pasian in Abimelek le Shekhem mite kikalah kigalneihna omsak a, Shekhem mite in Abimelek lehdo uh hi. </VERS>
            <VERS vnumber="24"> Tua pen, Jerubbaal tapa sawmsagihte a kithahna thu tawh kisai-in, amaute a that a sanggampa uh Abimelek le a sanggamte thah nadingin a hanthawn Shekhem mite tungah thukkikna hong tuntheih nadingin a kibawl mahmah ahi hi. </VERS>
            <VERS vnumber="25"> Tua hi a, Shekhem mite in Abimelek a pangsim dingin mual dawnah mi koih uh a, amaute in tua lam a tawn mi khempeuhte’ na na sut uh hi; hih thu Abimelek kiangah kigen hi.
            </VERS>
            <VERS vnumber="26"> Tua ciangin Ebed’ tapa Gaal a tanaute tawh Shekhem-ah hong kikhin uh hi. Shekhem mite in amah muang uh hi. </VERS>
            <VERS vnumber="27"> Amaute lo ah kuanin a leenggui uh panin leenggah khawmin cil uh a, pawi khamin amaute’ pasian’ inn-ah pai uh a, an ne tui dawnin omin Abimelek zahko uh hi. </VERS>
            <VERS vnumber="28"> Tua ciangin Ebed’ tapa Gaal in, “Abimelek, kua hi a, ama na i sepsak dingin ei Shekhem mite kua ihi hiam? Jerubbaal’ tapa le ama ulian Zebul in Shekhem mite’ pulepa Hamor’ na sem uh hi lo ahi hiam? Tua ahih ciangin bang hangin ama na sem ding ihi hiam? </VERS>
            <VERS vnumber="29"> Hih mite keima khutnuai hileh! Abimelek ka khin khia ding hi. Abimelek kiangah, ‘Na galkap behlap inla hong kuan khia in,’ ka ci ding hi,” a ci hi.
            </VERS>
            <VERS vnumber="30"> Tua khuapi a uk Zebul in Ebed tapa Gaal’ kammalte a zak ciangin heh mahmah hi. </VERS>
            <VERS vnumber="31"> Amah in Arumah khua-a om Abimelek kiangah kamtaite sawlin, “En in, Ebed tapa Gaal le a tanaute Shekhem-ah hong pai-in nang langpangin tua khuapi sosuah hi. </VERS>
            <VERS vnumber="32"> Tua ahih ciangin tu-in na ompih mite tawh zanin pai unla, gamlakah pangsim un. </VERS>
            <VERS vnumber="33"> Tua ciangin zingsang ni a suah phetin tho baih unla, khuapi sim gawp un. A ompih mite tawh nang a do dingin hong kuankhiat ciangun ahi thei bangin amaute tungah na bawl ding uh hi,” cisak hi.
            </VERS>
            <VERS vnumber="34"> Tua ciangin Abimelek le amah tawh a om mite khempeuh zanin tho-in pawl li kisuahin Shekhem a sim dingin pangsim uh hi. </VERS>
            <VERS vnumber="35"> Tua ciangin Ebed tapa Gaal pai khia-in khuapi kulhkongpi lutna-ah dinga, Abimelek le amah tawh a om mite zong a pansimna panun dingto uh hi. </VERS>
            <VERS vnumber="36"> Gaal in tua mite a muh ciangin amah in Zebul kiangah, “En in, mual dawn panin mite hong paisuk!” a ci hi. Zebul in ama kiangah, “Mual liimte mi bangin a mu na hi hi,” a ci hi. </VERS>
            <VERS vnumber="37"> Gaal pau kikin, “En in, a gam laizang panin mite hong paisuk a, Aisante’ Tawsaw lam panin pawlkhat hong pai hi,” a ci hi. </VERS>
            <VERS vnumber="38"> Tua ciangin Zebul in ama kiangah, “Tu-in na kamhanna koi-ah om ahi hiam? ‘Ama na i sep dingin Abimelek kua ahi hiam?’ a ci pa hi lo na hi hiam? Hih mite, na simmawhte hi lo ahi hiam? Tu-in pai khia inla amaute tawh kido in,” a ci hi. </VERS>
            <VERS vnumber="39"> Tua ciangin Shekhem mite’ mai-ah Gaal kuan khia-in Abimelek tawh kido hi. </VERS>
            <VERS vnumber="40"> Abimelek in Gaal delh a, ama mai-ah Gaal a tai hi. Kulhkongpi lutna ciang dong nangawnah mi tampi liamin tuk hi. </VERS>
            <VERS vnumber="41"> Tua ciangin Arumah ah Abimelek a teeng hi. Zebul in Gaal le a tanaute hawl khia a, amaute Shekhem-ah teeng thei nawn lo uh hi.
            </VERS>
            <VERS vnumber="42"> A zing ciangin gamlakah Shekhem mite pai khia uh hi. Hih thu Abimelek kiangah kigen hi. </VERS>
            <VERS vnumber="43"> Amah in a mite la-in pawl thum suahin gamlakah pangsim uh hi. Tua ciangin amah khuadakin khuapi panin mite a kuan khia mu a, amaute do-in kipan a, amaute that hi. </VERS>
            <VERS vnumber="44"> Abimelek le amah tawh a om a pawlte in thakhatin mainawt uh a, ama pawldang nihte in gamlak a om mite delhin a thah sungin khuapikulh lutna-ah amaute na ding uh hi. </VERS>
            <VERS vnumber="45"> Abimelek in sun tawntung tua khuapi sim a, tua khuapi la-in a sunga om mite that a, tua khuapi phiatin ci a vawh hi.
            </VERS>
            <VERS vnumber="46"> Shekhem Tausang mite khempeuh in tua thu a zak uh ciangin Elberith’ inn munmuanhuai-ah lut uh hi. </VERS>
            <VERS vnumber="47"> Shekhem Tausang mite khempeuh kikaikhawm uh hi, ci-in Abimelek kiangah kigen hi. </VERS>
            <VERS vnumber="48"> Tua ciangin amah tawh a om mi khempeuh tawh Zalmon Mual-ah Abimelek kuanto hi. Abimelek in a khutin hei khat la-in selkeu lom khat sat a, tuate la to-in a liangko tungah koih hi. Tua ciangin amah tawh a om mite kiangah, “Kei’ hih nong muhsa bangun kei’ hih bangbangin manlangin hih un,” a ci hi. </VERS>
            <VERS vnumber="49"> Tua ahih ciangin mi khempeuh in amau ading ciat selkeu tomin Abimelek zui-in munmuanhuai sim nadingin koih uh a, amaute in mei tawh munmuanhuai halin Shekhem Tausang mite, numei le pasal mi tulkhat bang a si hi.
            </VERS>
            <VERS vnumber="50"> Tua ciangin Thebez-ah Abimelek pai a, Thebez langpangin giahphual sat a, tua khua a la hi. </VERS>
            <VERS vnumber="51"> Ahih hangin tua khuapi sungah tausang muanhuai om a, tua khua numei le pasal, tua khuami khempeuh tua tausangah tai-in kikhaknelh uh a, tausang khumah amaute om uh hi. </VERS>
            <VERS vnumber="52"> Tua ciangin Abimelek zong tausangah pai-in sim a, mei tawh a hal dingin tausang kongkhak a naih hi. </VERS>
            <VERS vnumber="53"> Numei khat in an gawina suangpek tungnung, Abimelek’ lu tungah lawnin a lu guh dengkham hi. </VERS>
            <VERS vnumber="54"> Tua ciangin amah in ama hiam a tawisak tangvalpa nawh sapin ama kiangah, “Na namsau dok inla kei hong that in. Tua hikeileh mite in, ‘Numei khat in amah that hi,’ hong ci kha ding uh hi,” a ci hi. A tangvalpa in amah sunletin amah a si ta hi. </VERS>
            <VERS vnumber="55"> Israel mite in Abimelek a sihna a muh uh ciangin amau’ inn ciatah a ciah uh hi. </VERS>
            <VERS vnumber="56"> Ama sanggam sawmsagihte thatin a pa tungah a khialhna hangin tua bangin Pasian in Abimelek’ khialhna a thuk ahi hi. </VERS>
            <VERS vnumber="57"> Pasian in Shekhem mite khempeuh’ gitlohna hangin Jerubbaal’ tapa Jotham’ samsiatna bangin amau’ tungah gimna a tungsak hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Abimelek khit ciangin Israel-te a hon khia dingin Issakhar minam Dodo’ tapa Puah, Puah’ tapa Tola hong khang a, Efraim mual tung gam Shamir-ah a teeng hi. </VERS>
            <VERS vnumber="2"> Amah in Israel-te kum sawmnih le kum thum sung thu khen hi. Tua ciangin amah si a, Shamir-ah kivui hi.
            </VERS>
            <VERS vnumber="3"> Ama khit ciangin Israel-te kum sawmnih le kum nih sung thu a khen Gilead mi Jair hong khang hi. </VERS>
            <VERS vnumber="4"> Amah in la sawmthum tungah a tuang tapa sawmthum a nei hi. Amaute in Gilead gam sunga om tu dongin Havvothjair a kici khuapi sawmthum nei uh hi. </VERS>
            <VERS vnumber="5"> Tua ciangin Jair si-in Kamon-ah kivui hi.
            </VERS>
            <VERS vnumber="6"> Tua ciangin Topa’ muhna-ah Israel mite a sia gamtakik uh a, Syria mite’ pasian-te, Sidon mite’ pasian-te, Moab mite’ pasian-te, Ammon mite’ pasian-te, Filistia mite’ pasian-te le Baal-te le Ashtaroth bia uh a, amaute in Topa nusia-in ama na sem lo uh hi. </VERS>
            <VERS vnumber="7"> Tua ciangin Israel-te tungah Topa sinso a, amah in Filistia mite tung le Ammon mite tungah amaute pia a, </VERS>
            <VERS vnumber="8"> amaute in Israel mite tua kum su gawpin nengniam uh hi. Amaute in Jordan galkhat Gilead gam sunga om Amor mite’ leitangah a om Israel mite khempeuh kum sawm le kum giat sung nengniam uh hi. </VERS>
            <VERS vnumber="9"> Judah, Benjamin le Efraim minamte a sim dingin Ammon mite Jordan hong galkah uh hi. Tua ahih ciangin Israel-te nakpitakin lungkham uh hi.
            </VERS>
            <VERS vnumber="10"> Tua ciangin Topa tungah Israel-te kiko uh a, “Nang tungah kong khial khin uh hi; bang hang hiam cih leh kote in ka Pasian uh nusia-in Baal-te ka bia uh hi,” a ci uh hi. </VERS>
            <VERS vnumber="11"> Topa in Israel mite kiangah, “Egypt-te le Amor mite, Ammon mite le Filistia mite kiang panin hong hon khia hi lo ka hi hiam? </VERS>
            <VERS vnumber="12"> Sidon mite, Amalek mite le Maon mite in note hong nengniam uh hi. Kei tungah note nong kiko uh a, keimah in amaute’ khut sung panin note kong hon khia hi. </VERS>
            <VERS vnumber="13"> Tua hinapi-in note in kei hong nusia-in pasian dangte na bia uh hi. Tua ahih ciangin note kong hon khia nawn kei ding hi. </VERS>
            <VERS vnumber="14"> Pai unla note’ teel pasian-te tungah kiko un. Na lungkham hunun amaute kihonkhiasak un,” a ci hi. </VERS>
            <VERS vnumber="15"> Ahi zongin Israel mite in Topa tungah, “Ka khial khin uh hi. Hoih na sak bangin ko tungah hong hih in. Tuni-in hong hon khia in, kong thum uh hi,” a ci uh hi. </VERS>
            <VERS vnumber="16"> Tua ahih ciangin amaute in amau’ lak panin gamdang pasian-te koihkhia-in Topa a bia uh hi. Tua ahih ciangin Israel-te’ gentheihna ah amah a dah hi.
            </VERS>
            <VERS vnumber="17"> Tua ciangin Ammon mite galhiam tawi dingin kisam uh a, Gilead-ah giahphual sat uh hi. Israel mite zong kikaikhawmin Gilead gam sung Mizpah-ah giahphual sat uh hi. </VERS>
            <VERS vnumber="18"> Tua ciangin Israel mihonte le makaite khatlekhat in, “Ammon mite do dinga a kipan ngam kua om ihi hiam? A kipan ngam mipa, Gilead gam a teeng mite khempeuh tungah lutang hi ding hi,” a kici uh hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> Tu-in Gilead khuami Jefthah, a thahat galhang khat hi a, ahih hangin amah pen zawlta ahi hi. Jefthah’ pa Gilead hi a, </VERS>
            <VERS vnumber="2"> Gilead’ zi in zong amah tawh tapa dang nei hi. A tapate a khan ciangun amaute in Jefthah notkhia-in ama kiangah, “Ka pa uh inn sungah gamh na luah kei ding hi; bang hang hiam cih leh nang pen numei dang tawh zawlta na hi lel hi,” a ci uh hi. </VERS>
            <VERS vnumber="3"> Tua ciangin a sanggamte kiang panin Jefthah tai-in Tob gam sungah teeng a, bangmah a man lo mite in Jefthah pawmin amah tawh mite su gawpin pai kawikawi uh hi.
            </VERS>
            <VERS vnumber="4"> Tawlkhat khit ciangin Ammon mite in Israel-te sim uh hi. </VERS>
            <VERS vnumber="5"> Ammon mite in Israel-te a sim ciangin Tob gam panin Jefthah a la dingin Gilead upate va pai uh hi. </VERS>
            <VERS vnumber="6"> Amaute in Jefthah kiangah, “Ammon mite i do theih nadingin hong pai inla kote’ makai hong hi in,” va ci uh hi. </VERS>
            <VERS vnumber="7"> Ahih hangin Jefthah in Gilead upate kiangah, “Note in kei hong mudahin ka pa’ inn pan hong hawl khia hi lo na hi uh hiam? Bang hangin thuhaksa na tuah uh ciangin kei kiangah hong pai na hi uh hiam?” na ci hi. </VERS>
            <VERS vnumber="8"> Tua ciangin Gilead upate in Jefthah kiangah, “Kote tawh nang hong pai-in Ammon mite do-in Gilead gam sunga teeng mi khempeuh tungah lutang nong hih theih nadingin nang’ lamah hong kihei ka hi uh hi,” a ci uh hi. </VERS>
            <VERS vnumber="9"> Jefthah in Gilead upate kiangah, “Note in Ammon mite a do dingin inn-ah kei nong ciahpih uh a, kei tungah Topa in amaute hong piak leh kei pen note’ lutang ka hi ding hi,” a ci hi. </VERS>
            <VERS vnumber="10"> Gilead upate in Jefthah kiangah, “Topa pen eite’ kikalah teci hi ding hi. Na cih bangin ka gamta ding uh hi,” a ci uh hi. </VERS>
            <VERS vnumber="11"> Tua ahih ciangin Gilead upate tawh Jefthah pai a, mite in amau’ tungah lutang le makai-in amah koih uh hi. Jefthah in hih thute khempeuh Mizpah khua sung Topa’ mai-ah a gen ahi hi.
            </VERS>
            <VERS vnumber="12"> Tua ciangin Jefthah in Ammon mite’ kumpipa kiangah kamtaite sawlin, “Ka gam a sim dingin kei kiangah nong pai nadingin kei’ tungah bang thu om ahi hiam?” cisak hi. </VERS>
            <VERS vnumber="13"> Ammon mite’ kumpipa in Jefthah’ kamtaite dawng a, “Egypt panin Israel-te hong pai lai-in Arnon panin Jabbok le Jordan ciang ka gam hong laksak hang ahi hi. Tua ahih ciangin tu-in thudamin hong piakik in,” a ci hi. </VERS>
            <VERS vnumber="14"> Jefthah in Ammon mite’ kumpipa kiangah kamtaite sawlkikin </VERS>
            <VERS vnumber="15"> ama kiangah, “Jefthah in hih bangin ci hi: Israel-te in Moab leitang hitaleh Ammon mite’ leitang hitaleh la lo hi. </VERS>
            <VERS vnumber="16"> Egypt panin Israel-te hong paitoh lai-in gamlak tawnin San Tuipi-ah hong pai-in Kadesh hong tung uh hi. </VERS>
            <VERS vnumber="17"> Israel-te in Edom kumpipa kiangah kamtaite sawl a, ‘Kong thum uh hi; na gam sung hong nawksak in,’ cisak uh hi. Ahih hangin Edom kumpipa in a thu ngai lo hi. Tua ciangin Moab kumpipa kiangah zong sawl uh a, ahih hangin amah thukim lo hi. Tua ahih ciangin Kadesh-ah Israel-te om phot uh hi. </VERS>
            <VERS vnumber="18"> Tua ciangin sehnel gam tawnin amaute khualzin uh a, Edom gam le Moab gam kimkotin pai-in Moab gam nisuahna lampangah tung uh a, Arnon gun galkhat ah phual sat uh hi. Ahih hangin Moab gam sungah amaute lut lo uh hi. Bang hang hiam cih leh Arnon gun pen Moab gamgi ahi hi. </VERS>
            <VERS vnumber="19"> Tua ciangin Israel-te in Heshbon khua-ah a om Amor mite’ kumpi Sihon kiangah kamtaite sawl uh hi. Israel-te in ama kiangah, ‘Kong thum uh hi; ka gam uh a zuan dingin na gam hong nawksak in,’ ci uh hi. </VERS>
            <VERS vnumber="20"> Ahih hangin Sihon in ama gam a nawk dingin Israel-te muang lo hi. Tua ahih ciangin Sihon in a mite khempeuh kaikhawmin Jahaz-ah giahphual sat a, Israel-te na sim hi. </VERS>
            <VERS vnumber="21"> Topa, Israel-te’ Pasian in Sihon le a mite khempeuh Israel-te’ khut sungah pia a, amaute in zo uh hi. Tua ahih ciangin tua gam sunga teeng Amor mite’ leitang khempeuh Israel-te in luah uh hi. </VERS>
            <VERS vnumber="22"> Amaute in Arnon gun panin Jabbok lui ciang le sehnel gam panin Jordan gun ciang, Amor mite’ gam khempeuh a luah uh hi. </VERS>
            <VERS vnumber="23"> Tua ahih ciangin Topa, Israel-te’ Pasian in ama mi Israel-te’ mai panin Amor mite paai khia hi. Tu-in nangmah in luahkik ding sawm na hi hiam? </VERS>
            <VERS vnumber="24"> Na pasian Khemosh in na neih dinga hong piakte kem peuh in. Kote ahihleh Topa ka Pasian un kote’ mai-ah a suan khiatte ka tang ding uh hi. </VERS>
            <VERS vnumber="25"> Tu-in nang pen Moab kumpipa, Zippor’ tapa Balak sangin gina zaw na hi hiam? Amah in Israel-te to ngei a, amaute do ngei ahi hiam? </VERS>
            <VERS vnumber="26"> Heshbon le a khuaneute, Aroer le a khuaneute le Arnon gun panga om khuapite khempeuh sungah Israel-te a ten kum zathum hun sung tengin bang hangin lakik lo na hi hiam? </VERS>
            <VERS vnumber="27"> Tua ahih ciangin nang tungah ka khial kei a, kei nong simna-ah kei tungah nang nong khial hi. Topa, Thukhen pa in Israel mite le Ammon mite kikalah tuni-in thu khen ding hi,” a ci hi. </VERS>
            <VERS vnumber="28"> Ahih hangin Ammon kumpipa in ama kiangah thu a puak Jefthah’ thu a don kei hi.
            </VERS>
            <VERS vnumber="29"> Tua ciangin Jefthah’ tungah Topa’ kha hong tunga, amah in Gilead le Manasseh nawkin Gilead gam Mizpah-ah paisuak a, Gilead gam Mizpah panin Ammon mite kiangah paisuak lai hi. </VERS>
            <VERS vnumber="30"> Jefthah in Topa tungah thuciamna bawlin, “Ka khut sungah Ammon mite nong piak leh </VERS>
            <VERS vnumber="31"> Ammon mite kiang panin gualzo-in ka ciah ciangin keimah a dawn dingin ka inn sung pan a hong pai peuhpeuh Topa a’ hi dinga, meihal biak nadingin kong pia ding hi,” a ci hi. </VERS>
            <VERS vnumber="32"> Tua ahih ciangin amaute a sim dingin Ammon mite kiangah Jefthah galkah a, Topa in ama khut sungah amaute a pia hi. </VERS>
            <VERS vnumber="33"> Amah in Aroer panin Minnith kiimnai ciang dong khuapi sawmnih le Abelkeramim ciang dong mi tampi tak thatin a vat gawp hi. Tua ahih ciangin Israel mite mai-ah Ammon mite guallel uh hi.
            </VERS>
            <VERS vnumber="34"> Tua ciangin Mizpah-a ama inn-ah Jefthah hong ciah hi. Amah a dawn dingin a tanu khuangneute tawh a laamsa-in hong pai khia hi. Tua nu pen ama ta khat neihsun hi a, amah sim loh tapa ahi a, tanu ahi zongin adang nei lo hi. </VERS>
            <VERS vnumber="35"> Amah in a tanu a muh ciangin a puan balkekin, “Ala, ka tanu! Kei nong niamkoih mahmah hi. Kei adingin lungkhamna lianpi nong suak hi. Bang hang hiam cih leh Topa tungah thu ka ciam khin a, ka thuciamna ka dokkik thei kei hi,” a ci hi. </VERS>
            <VERS vnumber="36"> Tua ciangin a tanu in ama kiangah, “Ka pa aw, Topa tungah thu ciam khin na hih leh, na thuciamna tawh kizui-in kei’ tungah hong bawl in. Tu-in Topa in na gal Ammon mite tungah nang ading hong thuksak khin hi,” a ci hi. </VERS>
            <VERS vnumber="37"> Tua ciangin amah in a pa kiangah, “Kong ngetnop thu khat om hi. Kei pai-in mualtungah vak kawikawi-in kei le ka lawmte in nungak-in ka sih nading hangin ka thum theih nadingun kha nih sung kei guak hong omsak in,” a ci hi. </VERS>
            <VERS vnumber="38"> Amah in, “Pai ta in,” a ci hi. Amah in kha nih sung a tanu pai khiasak hi. Tua ciangin amah le a lawmte pai khia-in nungakin a sih nading hangin mualte tungah kapin a thum uh hi. </VERS>
            <VERS vnumber="39"> Kha nih a cin ciangin a pa kiangah amah ciahkik a, amah in ama bawlsa a thuciamna bangin a tanu tungah hih hi. Tua nu pen pasal tawh a lumkhawm nai lo, nungakin khansih hi. Tua ciangin Israel-te sungah ngeina khat suak a, </VERS>
            <VERS vnumber="40"> Israel numeite kum khatin ni li sung kum simin Gilead mi Jefthah’ tanu hangin a thum dingin pai khia uh hi.</VERS>
        </CHAPTER>
        <CHAPTER cnumber="12">
            <VERS vnumber="1"> Efraim mite galhiam tawi dingin kisam uh a, amaute Zafon gun kantanin galkah uh a, Jefthah kiangah, “Bang hangin Ammon mite a sim dingin galkahin, nang tawh a kuankhawm dingin kote hong zawn lo na hi hiam? Na inn tawh nang kong halnelh ding uh hi,” a ci uh hi. </VERS>
            <VERS vnumber="2"> Tua ciangin Jefthah in amaute kiangah, “Kei le ka mite in Ammon mite tawh buaina lianpi khat ka nei ngei uh hi. Note kong sap hangin amau’ khut sung panin kei nong hon khia kei uh hi. </VERS>
            <VERS vnumber="3"> Note in kei nong hotkhiat loh ding uh ka theih ciangin kei mahmah hanciam tawmin Ammon mite a sim dingin ka galkah a, Topa in kei’ khut sungah amaute hong pia hi. Tua ahih ciangin bang hangin tuni-in kei a hong sim dingin hong kuan na hi uh hiam?” a ci hi. </VERS>
            <VERS vnumber="4"> Tua ciangin Jefthah in Gilead mite khempeuh khawmin Efraim mite tawh kido uh hi. Gilead mite in Efraim mite vat gawp uh hi. (Efraim mite in, “No Gilead mite pen Efraim-te le Manasseh-te sung panin Efraim mite a taisante na hi uh hi,” ci ngei uh hi.) </VERS>
            <VERS vnumber="5"> Gilead mite in Efraim mite tung panin Jordan ngahmunte la uh hi. Efraim galtaite khat peuhpeuh in, “Hong galkahsak in,” a cih ciangin Gilead mite in ama kiangah, “Efraim mi na hi hiam?” ci uh hi. Amah in, “Hi kei ing,” a cih ciangin </VERS>
            <VERS vnumber="6"> amaute in ama kiangah, “Tua ahihleh Shibboleth ci in,” ci uh a, tua ciangin amah in, “Sibboleth,” ci hi; bang hang hiam cih leh a manin ci thei lo hi. Tua ciangin amaute in amah manin Jordan ngahmunte-ah that uh hi. Tua tungin Efraim mi tul sawmli le tulnih tuk hi.
            </VERS>
            <VERS vnumber="7"> Jefthah in Israel mite kum guk sung thu khen hi. Tua ciangin Gilead mi Jefthah si a, Gilead gam ama khuapi sungah kivui hi.
            </VERS>
            <VERS vnumber="8"> Ama nungah Bethlehem khuami Ibzan in Israel-te thu khen hi. </VERS>
            <VERS vnumber="9"> Amah in tapa sawmthum nei hi. Ama beh pualam mite tungah tanu sawmthum mo kha a, a pualam panin a tapate adingin tanu sawmthum la hi. Amah in Israel-te kum sagih sung thu khen hi. </VERS>
            <VERS vnumber="10"> Tua ciangin Ibzan si a, Bethlehem-ah kivui hi.
            </VERS>
            <VERS vnumber="11"> Ama nungah Zebulun mi Elon in Israel-te kum sawm sung thu khen hi. </VERS>
            <VERS vnumber="12"> Tua ciangin Zebulun mi Elon si a, Zebulun gam Aijalon-ah kivui hi.
            </VERS>
            <VERS vnumber="13"> Ama nungah Pirathon mi Hillel’ tapa Abdon in Israel-te thu khen hi. </VERS>
            <VERS vnumber="14"> Amah in la sawmsagihte tungah a tuang tapa sawmli le tupa sawmthum nei hi. Amah in Israel-te kum giat sung thu khen hi. </VERS>
            <VERS vnumber="15"> Tua ciangin Pirathon mi Hillel’ tapa Abdon si a, Amalek mite’ mual tung gam Efraim leitang tung, Pirathon-ah kivui hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Topa’ muhna-ah Israel mite a sia gamtakik uh a, Topa in Filistia mite’ khut sungah kum sawmli sung amaute a pia hi.
            </VERS>
            <VERS vnumber="2"> Dan minam sung panin Zorah khuami Manoah min nei mi khat om hi. Ama zi tasel ahih manin ta nei lo hi. </VERS>
            <VERS vnumber="3"> Topa’ vantungmi tua numei kiangah kilangin ama kiangah, “En in, na tasel a, ta na nei kei hi. Ahi zongin tu-in gai-in tapa khat na nei ding hi. </VERS>
            <VERS vnumber="4"> Tua ahih ciangin kidawm inla, leenggahzu ahi a, khamtheihzu ahi zongin ne loin, a nin bangmah ne kei in. </VERS>
            <VERS vnumber="5"> Bang hang hiam cih leh nang gai-in tapa khat na nei ding hi. Ama lu tungah mulkiatna kitah lo ding hi. Bang hang hiam cih leh naupang pen a suah a kipanin Pasian’ tungah Nazir mi hi dinga, amah in Filistia mite’ khut sung panin Israel-te hotkhiat ding kipan ding hi,” a ci hi.
            </VERS>
            <VERS vnumber="6"> Tua ciangin tua nu pai-in a pasal’ kiangah gen a, “Pasian’ mi khat ka kiangah hong pai a, ama mel pen Pasian’ vantungmi mel tawh kibangin dipkuathuai mahmah hi. Koi panin hong pai cih amah ka dong kei a, amah in ama min hong gen lo hi. </VERS>
            <VERS vnumber="7"> Ahih hangin amah in kei kiangah, ‘En in, nang gai-in tapa khat na nei ding hi. Tua ahih ciangin leenggahzu ahi a, khamtheihzu ahi zongin ne kei inla, a nin bangmah ne kei in. Bang hang hiam cih leh naupang pen a suah a kipan a sih dong Pasian’ tungah Nazir mi hi ding hi,’ hong ci hi,” a ci hi.
            </VERS>
            <VERS vnumber="8"> Tua ciangin Manoah in Topa kunh a, “Topa aw, kong thum hi; na hong sawl Pasian’ mipa ko’ kiangah hong paisakkik inla, a hong suak ding naupang ka bawl nading uh hong hilhsak in,” a ci hi. </VERS>
            <VERS vnumber="9"> Pasian in Manoah’ aw ngai-in lo lai-ah tua nu a tut laitakin Pasian’ vantungmi ama kiangah hong pai hi. Ahih hangin a pasal Manoah amah tawh om lo hi. </VERS>
            <VERS vnumber="10"> Tua ciangin tua nu nawhsa-in tai-in a pasal kiangah, “En in, zanhal a kei kiangah hong pai mipa ka kiangah hong kilangkik hi,” a ci hi. </VERS>
            <VERS vnumber="11"> Tua ciangin Manoah dingin a zi zui a, mipa kiangah pai-in, “Hihnu kiangah thugenpa nang na hi hiam?” a ci hi. Amah in, “Ka hi hi,” a ci hi. </VERS>
            <VERS vnumber="12"> Tua ciangin Manoah in, “Na thugente a manin hong tun ciangin naupang’ nuntak zia ding bang hi a, amah in bang hih ding ahi hiam?” a ci hi. </VERS>
            <VERS vnumber="13"> Tua ciangin Topa’ vantungmi in Manoah’ kiangah, “Numei’ kiangah ka gente khempeuh na kidawm hen. </VERS>
            <VERS vnumber="14"> Amah in leenggui pan a piang peuhmah ne thei lo dinga, leenggahzu ahi a, khamtheihzu ahi zongin ne thei loin, a nin na khat peuhpeuh ne thei lo ding hi; amah ka thupiak khempeuh tang hen,” a ci hi.
            </VERS>
            <VERS vnumber="15"> Manoah in Topa’ vantungmi kiangah, “Kong thum hi; tawlkhat khawl inla, nang adingin keelno khat hong bawlsak nung,” a ci hi. </VERS>
            <VERS vnumber="16"> Topa’ vantungmi in Manoah kiangah, “Nong khawlsak zongin na an ka ne kei ding hi. Ahih hangin meihal biak nading a baihsa-in na bawl leh Topa tungah pia in,” a ci hi. (Bang hang hiam cih leh Manoah in amah Topa’ vantungmi ahih lam thei lo hi.) </VERS>
            <VERS vnumber="17"> Manoah in Topa’ vantungmi kiangah, “Na thugente a manin hong tun ciangin nang kong pahtawi theih nadingun, na min bang ahi hiam?” a ci hi. </VERS>
            <VERS vnumber="18"> Topa’ vantungmi in ama kiangah, “Hih thu a lamdang hi, ci-in thei napi-in bang hangin ka min hong dong na hi hiam?” a ci hi. </VERS>
            <VERS vnumber="19"> Tua ahih ciangin Manoah in an-a biakna tawh a keelno la-in nalamdang a bawl Topa adingin suang tungah a pia hi. </VERS>
            <VERS vnumber="20"> Biakna tau panin vantung lamah meikuang a paitoh ciangin, Manoah le a zi in a et laitakun biakna tau meikuang sungah Topa’ vantungmi kahto hi. Tua ciangin amaute leilakah a bok uh hi.
            </VERS>
            <VERS vnumber="21"> Manoah le a zi’ tungah Topa’ vantungmi kilang nawn lo hi. Tua ciangin Manoah in amah Topa’ vantungmi ahih lam thei hi. </VERS>
            <VERS vnumber="22"> Manoah in a zi kiangah, “Pasian mu khin ihih manin i si taktak ding hi,” a ci hi. </VERS>
            <VERS vnumber="23"> Ahih hangin a zi in ama kiangah, “Topa in eite thah hong sawm hileh, i meihal biakna le an tawh i biakna hong sang lo dinga, hih nate khempeuh hong lak loin, hih bang nate zong eite’ tungah hong pulak lo ding hi,” a ci hi. </VERS>
            <VERS vnumber="24"> Tua numei in tapa khat nei-in a min Samson a phuak hi. Naupang khangto a, Topa in thupha a pia hi. </VERS>
            <VERS vnumber="25"> Tua ciangin Topa’ kha in Zorah le Eshtaol kikal Mahanehdan ah Samson hanthot ding a kipan hi.
            </VERS>
        </CHAPTER>
        <CHAPTER cnumber="14">
            <VERS vnumber="1"> Khatvei Timnah-ah Samson va paisuk a, Timnah-ah Filistia nungak khat mu hi. </VERS>
            <VERS vnumber="2"> Tua ciangin amah ciahto-in a nu le a pa kiangah, “Filistia nungak khat Timnah-ah ka mu hi. Ka zi dingin va la un,” a ci hi. </VERS>
            <VERS vnumber="3"> Ahih hangin a nu le a pa in ama kiangah, “Nang pai-in dawibia Filistia mite kiang panin zi na lak nadingin na tanaute’ lak ahi a, i mipih khempeuh lakah ahi zongin numei khat beek om lo ahi hiam?” a ci uh hi.
            </VERS>
            <VERS vnumber="4"> A nu le a pa in hih thu pen Topa’ kiang pan ahih lam thei lo uh hi; bang hang hiam cih leh Topa in Filistia mite tungah paulap ding a zong ahi hi. Tua hun laitakin Filistia mite in Israel-te uk uh hi.
            </VERS>
            <VERS vnumber="5"> Tua ciangin a nu le a pa tawh Timnah-ah Samson paisuk a, Timnah leenggui lote-ah amah tung hi. Tua lai-ah humpinelkai khanglai khat in amah hawksan hi. </VERS>
            <VERS vnumber="6"> Tua ciangin ama tungah Topa’ kha khauhtakin hong tunga, mi khat in keelno khat a bal gawp bangin amah in a khut guak tawh humpinelkai a balzan hi. Ahih hangin tua bangin ahihna thu a nu tung ahi a, a pa tungah ahi zongin gen lo hi. </VERS>
            <VERS vnumber="7"> Tua ciangin amah paisukin a numei tawh kiho hi. Tua nu in Samson lungkimsak mahmah hi. </VERS>
            <VERS vnumber="8"> Tawlkhat khit ciangin tua nu a la dingin paikik hi. Humpinelkai luanghawm a en dingin amah lampialin a va et leh humpinelkai luanghawm sungah khuai hon khat le khuaizu na om hi. </VERS>
            <VERS vnumber="9"> Amah in a khut tawh tuate sawkin paisuak a, a pai kawmin a ne hi. Amah a nu le a pa kiangah tungin tuate pawlkhat pia a, amaute in a ne uh hi. Ahih hangin humpinelkai luanghawm sung panin tua khuaizu a lakna thu gen lo hi.
            </VERS>
            <VERS vnumber="10"> Tua ciangin numei kiangah a pa paisuk a, Samson in zong tua lai-ah pawi khat a kham hi; bang hang hiam cih leh tangvalte’ hih ngei ahi hi. </VERS>
            <VERS vnumber="11"> Mite in amah a muh uh ciangin amah a uap dingin tangval sawmthum hong paipih uh hi. </VERS>
            <VERS vnumber="12"> Tua ciangin Samson in amaute kiangah, “Note’ mai-ah thuhaksa khat hong gen ning. Hih pawi ni sagih sungin a thu mu khia-in bang hiam cih nong gen theih uhleh saihadial puan silh sawmthum le pawipuan silh sawmthum note kong pia ding hi. </VERS>
            <VERS vnumber="13"> Ahih hangin bang hiam cih nong gen theih kei uhleh saihadial puan silh sawmthum le pawipuan silh sawmthum kei nong pia ding uh hi,” a ci hi. Tua ciangin amaute in ama kiangah, “Na thuhaksa hong gen in, za dih ni,” a ci uh hi. </VERS>
            <VERS vnumber="14"> Tua ciangin amah in amaute kiangah, “A ne pa sung panin nek ding pawlkhat hong piang a, a thahatpa sung panin a khum pawlkhat hong piang hi,” a ci hi. Ni thum sungin tua thuhaksa bang hiam cih gen thei lo uh hi.
            </VERS>
            <VERS vnumber="15"> A ni li ni-in amaute in Samson’ zi kiangah, “A thuhaksa bang hiam cih hong gen nadingin na pasal zol in. Tua hi kei leh nang le na pa, na inn uh tawh kong hal ding uh hi. Kote a hong zawngsak dingin hih lai-ah hong sam na hi hiam?” a ci uh hi. </VERS>
            <VERS vnumber="16"> Tua ciangin Samson’ zi ama mai-ah kapin, “Kei nong mudah hi, kei nong it kei hi. Ka gam mite tungah thuhaksa na gen a, bang hiam cih kei’ tungah nong gen kei hi,” a ci hi. Amah in numei kiangah, “En in, ka nu kiang hitaleh ka pa kiang hitaleh ah ka gen kei hi. Nang kiangah hong gen tuan ding ka hi hiam?” a ci hi. </VERS>
            <VERS vnumber="17"> A pawi ni sagih hun sungteng ama mai-ah tua nu kap niloh hi. A ni sagih ni-in Samson in a lawmnu kiangah gen ta hi; bang hang hiam cih leh amah in nakpitakin kunh niloh hi. Tua ciangin tua nu in a gam mite kiangah tua thuhaksa gen hi. </VERS>
            <VERS vnumber="18"> Tua khuapi mite in a ni sagih ni, ni a tum ma-in ama kiangah gen uh a, “Khuaizu sangin bang khum zaw a, humpinelkai sangin bang hat zaw ahi hiam?” a ci uh hi. Tua ciangin amah in amaute kiangah, “Ka bawngla tawh lo khokhawm lo hi le-uhcin, ka thuhaksa na thei kei ding uh hi,” a ci hi.
            </VERS>
            <VERS vnumber="19"> Tua ciangin Samson’ tungah Topa’ kha khauhtakin hong tunga, Ashkelon ah amah paisukin tua khuamite sawmthum that a, amaute’ nate la-in a thuhaksa a genthei mite tungah a pawipuante a pia hi. A hehsa-in a pa’ inn-ah amaute ciahsan hi. </VERS>
            <VERS vnumber="20"> Tua ahih manin Samson’ zi pen a moliah pa’ zi dingin na kipia hi.</VERS>
        </CHAPTER>
        <CHAPTER cnumber="15">
            <VERS vnumber="1"> Tawlkhat khit, mangbuh lak hunin a zi kiangah a hawh dingin keelno khat tawh Samson a pai hi. Amah in, “Inndei sung ka zi kiangah ka lum ding hi,” a ci hi. Ahih hangin a sungpa in amah lutsak lo hi. </VERS>
            <VERS vnumber="2"> A sungpa in, “Amah mudah taktak hi ni teh, ci-in ngaihsun ka hih manin na lawmpa’ zi dingin ka pia hi. A naunu amah sangin hoih zaw hi lo ahi hiam? A u tangin amah na teenpih nadingin kong thum hi,” a ci hi. </VERS>
            <VERS vnumber="3"> Samson in, “Tutungin amau tungah siatna ka bawlna-ah Filistia mite tawh kisai-in ka mawh kei ding hi,” a ci hi. </VERS>
            <VERS vnumber="4"> Tua ciangin Samson pai-in ngia zathum manin meilah zong a la hi. Amah in a ngia meite khatlekhat kimatsakin a meite kikalah meilah khat ciat hencip hi. </VERS>
            <VERS vnumber="5"> A meilahte a kuansak khit ciangin Filistia mite’ ankung dinglaite lakah ngiate paisak a, anphualte le ankung dinglaite le oliv lote kaangtum hi. </VERS>
            <VERS vnumber="6"> Tua ciangin Filistia mite in, “Kua in hih ahi hiam?” a ci uh hi. Amaute in, “Timnah mite’ makpa Samson in hih hi; bang hang hiam cih leh a sungpa in a zi laksakin a lawmpa tungah piaksak hi,” a ci uh hi. Tua ciangin Filistia mite hong paito-in tua nu le a pa mei tawh a hallum uh hi. </VERS>
            <VERS vnumber="7"> Samson in amaute kiangah, “Hih pen, note’ hih ahihleh, ka kiciam hi. Note kong thuk dinga, tua khit ciangin ka khawl ding hi,” a ci hi. </VERS>
            <VERS vnumber="8"> Amah in amaute dawm loin tampi that a, tua ciangin paisukin Etam suanghawm sungah a om hi.
            </VERS>
            <VERS vnumber="9"> Tua ciangin Filistia mite paito-in Judah gamah giahphual sat uh a, Lehi sim uh hi. </VERS>
            <VERS vnumber="10"> Judah mite in, “Bang hangin kote simin hong paito na hi uh hiam?” a ci uh hi. Amaute in, “Samson a hen ding le ko tungah amah in hong hih bangin ama tungah a hih dingin kong paito uh hi,” a ci uh hi. </VERS>
            <VERS vnumber="11"> Tua ciangin Judah mite mihing tulthum Etam suanghawmah paisukin Samson kiangah, “Filistia mite, eite a hong ukte ahih lam thei lo na hi hiam? Kote’ tungah nang’ hong bawl bang ahi hiam?” a ci uh hi. Samson in amaute kiangah, “Amaute in kei tungah hong bawl bangin amaute tungah ka bawl hi,” a ci hi. </VERS>
            <VERS vnumber="12"> Tua ciangin amaute in Samson kiangah, “Filistia mite’ khut sungah nang kong piak theih nadingun nangmah a hen dingin kong paisuk uh hi,” a ci uh hi. Samson in amaute kiangah, “Note mahmah in nong thah loh nading uh kei tungah hong kiciam un,” a ci hi. </VERS>
            <VERS vnumber="13"> Amaute in Samson kiangah, “Kong that kei ding uh hi. Nang hong henin amaute’ khut sungah kong pia bek ding uh a, nang kong that het kei ding uh hi,” a ci uh hi. Tua ahih ciangin amaute in khauhual thak nih tawh amah hen uh a, tua suanghawm sung panin amah pai khiatpihto uh hi.
            </VERS>
            <VERS vnumber="14"> Lehi-ah Samson a tun ciangin amah a dawn dingin Filistia mite hong pai-in awng uh hi. Tua ciangin ama tungah Topa’ kha khauhtakin hong tunga, a khut tunga om khauhualte pen mei in a kat anthul khau tawh kibang a, amah a kikhihnate a khut panin tolh khia hi. </VERS>
            <VERS vnumber="15"> Tua ciangin amah in la khaguh thak khat mu a, a khut zanin tua khaguh la-in tua tawh mihing tulkhat a that hi. </VERS>
            <VERS vnumber="16"> Tua ciangin Samson in, “La khaguh khat tawh a lom lomin, la khaguh khat tawh mihing tulkhat ka that hi,” a ci hi.
            </VERS>
            <VERS vnumber="17"> Tua a thugen a man khit ciangin a la khaguh paai khia hi; tua mun pen Ramathlehi kici hi.
            </VERS>
            <VERS vnumber="18"> Tua ciangin amah dangtak mahmah ahih manin Topa samin, “Na nasem pa’ tha tawh hih bang suahtakna lian nong piazo hi. Tu-in dangtakin kei si-in dawibia mite’ khut sungah puk ding ka hi hiam?” a ci hi. </VERS>
            <VERS vnumber="19"> Tua ciangin Pasian in Lehi a om komdep khat hong a, tua sung panin tui hong phul hi. Amah in tua tui a dawn ciangin a tha hong dimkikin thakhauhkik hi. Tua ahih ciangin tua mun min Enhakkore kici a, tuhun dongin Lehi-ah tua tuikhuk omlai hi. </VERS>
            <VERS vnumber="20"> Amah in Filistia mite’ uk hun sung Israel-te kum sawmnih sung thu a khen hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Ni khat, Gaza khua-ah Samson pai a, tua lai-ah numei paktat khat mu-in tua nu kiangah a giak dingin a pai hi. </VERS>
            <VERS vnumber="2"> Gaza mite kiangah, “Samson hong pai,” ci-in kigen a, amaute in tua khua umcihin khuapi kulhkongpi-ah zan tawntung amah pangsim uh hi. Amaute zan tawntung daitakin om uh a, “Zingsang khuavak mateng ngak ni; tua ciangin amah that ni,” ci uh hi. </VERS>
            <VERS vnumber="3"> Ahih hangin zankim ciang dong Samson lum a, zankim ciangin tho-in khuapi kulhkongpi kongkhakte le a khuam nihte lenin a zawlte le a na khempeuh botto a, a liangko tungah tuate pua-in Hebron mai-ah a om mual dawnah tuate a tunpih hi.
            </VERS>
            <VERS vnumber="4"> Tua khit ciangin Samson in Sorek kuamah Delilah a kici numei khat ngai hi. </VERS>
            <VERS vnumber="5"> Tua ciangin Filistia mi uliante tua nu kiangah hong pai-in, “Amah hong zol inla, ama hatna koi-ah om hiam cihna le amah i nuaisiah zawh nadingin amah i hen theih nading, amah i zawh theih nading zia hong thei in. Na theih zawh leh ngun pek tul le zakhat ciat nang kong pia ding uh hi,” a ci uh hi. </VERS>
            <VERS vnumber="6"> Delilah in Samson kiangah, “Na hatna lian koi-ah om a, mi khatpeuh in nang hong zawh theih nadingin hong bangci kihen ding cihna thu, nong hehpihna-in hong gen in,” a ci hi. </VERS>
            <VERS vnumber="7"> Samson in tua nu kiangah, “Amaute in a keu nai lo thalkhau thak sagih tawh hong hen leh ka tha nem dinga, midang mah ka bang ding hi,” a ci hi. </VERS>
            <VERS vnumber="8"> Tua ciangin Filistia mi uliante in tua nu kiangah a keu nai lo thalkhau sagih hong paipih uh a, tua nu in tua khaute tawh amah a hen hi. </VERS>
            <VERS vnumber="9"> Tua laitakin tua nu in inndei sungah mi busak hi. Tua ciangin tua nu in ama kiangah, “Filistia mite in nang hong hih, Samson!” a ci hi. Ahih hangin, patkhaute in mei a sukkhak ciangin a kitah bangin amah in thalkhaute botsat ziau hi. Tua ahih ciangin ama thahatna thusim kithei zo lo hi.
            </VERS>
            <VERS vnumber="10"> Tua ciangin Delilah in Samson kiangah, “En in, kei nong simmawh a, zuauthu nong gen hi. Nang hong bangci kihen theih ding cih nong hehpihna-in hong gen in,” a ci hi. </VERS>
            <VERS vnumber="11"> Amah in tua nu kiangah, “Amaute in a kizang nai lo khauhual thakte tawh kei hong hen leh ka tha nem dinga, midang mah ka bang ding hi,” a ci hi. </VERS>
            <VERS vnumber="12"> Tua ahih ciangin Delilah in khauhual thakte la-in tuate tawh amah hen a, “Filistia mite in nang hong hih, Samson!” a ci hi. A busim mite inndei sung nungah om uh hi. Ahih hangin Samson in mimkhau bangin khauhualte botsat ziau hi.
            </VERS>
            <VERS vnumber="13"> Tua ciangin Delilah in Samson kiangah, “Tu dong kei nong simmawh a, zuauthu nong gen hi. Nang hong bangci kihen theih ding cih hong gen in,” a ci hi. Amah in tua nu kiangah, “Ka lu tunga ka sam lom sagihte mimkhau tawh gan khawmin ciampek tawh khen bikbek lecin ka tha nem dinga, midang mah ka bang ding hi,” a ci hi. </VERS>
            <VERS vnumber="14"> Tua ahih ciangin amah a ihmut laitakin a lu tunga a sam lom sagihte la-in siamin a gan hi. Amah in ciampek tawh khen bikbek a, “Filistia mite in nang hong hih, Samson!” a ci hi. Ahih hangin a ihmutna pan amah khanglo-in a ciampek, a siambu le a siam a kai khia hi.
            </VERS>
            <VERS vnumber="15"> Tua ciangin numei in ama kiangah, “Bang hangin na lungsim kei tawh a om lopi, ‘Nang kong it hi,’ ci thei na hi hiam? Hih thumvei dong kei nong simmawh a, na thahatna a omna mun nong gen kei hi,” a ci hi. </VERS>
            <VERS vnumber="16"> Nisimin nakpitakin a kutkut ciangin, sihna dong dingin Samson lunggim hi. </VERS>
            <VERS vnumber="17"> Amah in tua nu kiangah a lungsim khempeuh gen a, “Ka lu tungah mulkiatna kitah ngei lo hi; bang hang hiam cih leh ka suah tunga kipan Pasian’ tungah a kipia Nazir mi ka hi hi. Ka sam kimet leh ka hatna in kei hong nusia dinga, ka tha nem dinga, midang mah ka bang ding hi,” a ci hi.
            </VERS>
            <VERS vnumber="18"> Ama tungah a lungsim khempeuh gen khin hi, ci-in Delilah in a theih ciangin amah in mi sawlin Filistia mi uliante sam a, “Tu-a khatvei hong pai un; bang hang hiam cih leh amah in a lungsim khempeuh kei kiangah hong gen khinzo hi,” a ci hi. Tua ciangin Filistia uliante tua nu kiangah hong pai-in sum zong hong pua uh hi. </VERS>
            <VERS vnumber="19"> Tua nu in a phei tungah Samson ihmusak hi. Amah in mi khat samin a lu tunga a sam lom sagihte metsak hi. Tua ciangin tua nu in amah gimsak ding kipan a, ama thahatna in amah nusia ta hi. </VERS>
            <VERS vnumber="20"> Tua nu in, “Filistia mite in nang hong hih, Samson!” a ci hi. A ihmutna panin amah khanglo-in, “Nidanga mah bangin pai khia-in keimah kisingin suakta ning,” a ci hi. Topa in amah a nusiat khit lam amah in thei lo hi. </VERS>
            <VERS vnumber="21"> Tua ciangin Filistia mite in amah manin a mitte khel khia uh a, Gaza-ah paipihin amah sumngo kol a bulh uh hi. Amah in thong sung an gawina-ah an a gawi hi. </VERS>
            <VERS vnumber="22"> Ahih hangin a kimet khit ciangin a lu tunga a samte khangkik dingin hong kipan hi.
            </VERS>
            <VERS vnumber="23"> Tu-in Filistia uliante a pasian uh Dagon tungah biakna lianpi khat a pia ding le a gualnuam dingin kikhawm uh hi. Bang hang hiam cih leh amaute in, “I pasian in i khut sungah i galpa Samson hong piazo hi,” a ci uh hi. </VERS>
            <VERS vnumber="24"> Mite in amah a muh ciangun a pasian uh phat uh hi. Bang hang hiam cih leh amaute in, “I pasian in eite’ khut sungah i gam a susiapa, eite tampi hong that pa hong piazo hi,” a ci uh hi. </VERS>
            <VERS vnumber="25"> A lungsim uh a nop ciangin amaute in, “Eite adingin a kimawl theih nadingin Samson sam un,” a ci uh hi. Tua ahih ciangin amaute in thong panin Samson sam khia-in amau’ mai-ah mawlpih uh hi. Khuampite kikalah amah kidingsak hi. </VERS>
            <VERS vnumber="26"> Samson in ama khut a len tangvalpa kiangah, “Ka kingak theih nadingin innpite a do khuampite hong lawngsak in,” a ci hi. </VERS>
            <VERS vnumber="27"> Tua laitakin a innpi pen numei le pasal tawh kidim hi. Samson a kimawlsak laitakin a en Filistia ulian khempeuh le innkhum zangah numei le pasal mi tulthum bang om uh hi.
            </VERS>
            <VERS vnumber="28"> Tua ciangin Samson in Topa samin, “Topa Pasian aw, kei hong phawk in, kong thum hi. Tu-a ka mittang nihte’ tang dingin Filistia mite ka thuhkik theih nadingin hong thahatsak in, tu-a bek kong thum hi,” a ci hi. </VERS>
            <VERS vnumber="29"> Samson in innpi a do khuampi nihte manin, a khut taklamin khat, a khut veilamin khat lenin ama gihna tawh a khuamte a luai hi. </VERS>
            <VERS vnumber="30"> Samson in, “Filistia mite tawh hong sisak in,” a ci hi. Tua ciangin a thaneih khempeuh tawh a awng hi. Tua ciangin uliante le inn sunga om mi khempeuh tungah a innpi kicimsuk hi. Tua ahih ciangin a nuntak lai-a a thah sangin a sihna-a a thah a si mi tam zaw hi. </VERS>
            <VERS vnumber="31"> Tua ciangin a sanggam pasalte le a innkuanpihte khempeuh hong paisukin a luanghawm la uh a, ciahpihto-in Zorah le Eshtaol kikal-a om a pa Manoah’ hanah a vui uh hi. Amah in Israel-te kum sawmnih sung thu a khen hi.
            </VERS>
        </CHAPTER>
        <CHAPTER cnumber="17">
            <VERS vnumber="1"> Efraim mual tung gammi Mikah a kici min nei mi khat om hi. </VERS>
            <VERS vnumber="2"> Amah in a nu kiangah, “Ngun pek tul le zakhat hong kiguksak lai-in a gu pa na samsiatna thu ka za hi. A ngunte pen keima guk hi a, tu-in hih lai-ah tuate om hi,” a ci hi. Tua ciangin a nu in, “Ka tapa aw, Topa in thupha hong pia tahen,” a ci hi. </VERS>
            <VERS vnumber="3"> Amah in ngun pek tul le za khatte a nu kiangah piakik hi. A nu in, “A kiseek milim khat le a kisung milim khat bawl nadingin ka tapa adingin Topa’ tungah a ngunte ka apsa ahi hi. Tua ahih ciangin tu-in nang tungah kong piakik ding hi,” a ci hi. </VERS>
            <VERS vnumber="4"> Tua ahih ciangin amah in a nu kiangah a sum a piakkik ciangin a nu in zong ngun pek zanih la-in, a kiseek milim khat le a kisung milim khat-a a bawlsak ngunseek pa kiangah pia a, tuate pen Mikah’ inn sungah om hi. </VERS>
            <VERS vnumber="5"> Tua mipa Mikah in biakna phual khat nei a, amah in siampi puan khat le inn sung pasian-te bawlin siampi a suak dingin a tapate khat a koih hi. </VERS>
            <VERS vnumber="6"> Tua hun lai-in Israel sungah kumpi om lo a, mi khempeuh amau’ hoihsak bang ciatin gamta uh hi.
            </VERS>
            <VERS vnumber="7"> Tua hun laitakin Judah gam Bethlehem khua sungah Levi mi tangval khat om hi. </VERS>
            <VERS vnumber="8"> Tua mipa a muhna mun peuhpeuhah a teeng dingin Judah gam Bethlehem khua panin pai khia hi. Tua bangin khualzinin a pai laitakin Efraim mual tung gam sunga Mikah’ inn-ah va tung hi. </VERS>
            <VERS vnumber="9"> Mikah in ama kiangah, “Koi panin hong pai na hi hiam?” a ci hi. Amah in, “Judah gam sung Bethlehem khua-a om Levi mi ka hi a, mun ka muhna peuhah a peem ding ka hi hi,” a ci hi. </VERS>
            <VERS vnumber="10"> Mikah in ama kiangah, “Kei tawh hong omin kei adingin pa le siampi hong hi in; kum khatin ngun pek sawm, puan silh khat le annek kong pia ding hi,” a ci hi. </VERS>
            <VERS vnumber="11"> Levi mipa zong Mikah tawh a teeng khawm dingin lungkim hi. Tangvalpa pen ama tungah a tapate khat tawh kibang hi. </VERS>
            <VERS vnumber="12"> Mikah in Levi mipa koihin, tangvalpa ama siampi suakin Mikah’ inn-ah a om hi. </VERS>
            <VERS vnumber="13"> Tua ciangin Mikah in, “Topa in kei hong daupaisak ding hi, ci-in tu-in ka thei hi; bang hang hiam cih leh siampi-in Levi mite khat ka neita hi,” a ci hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Tua hun lai-in Israel-te sungah kumpi om lo hi. Tua hun lai-in Dan minamte in a ten nading uh leitang zong uh hi. Bang hang hiam cih leh tua hun dong mateng Israel minamte sung panin amau ading gamhluah bangmah kia lo hi. </VERS>
            <VERS vnumber="2"> Tua ahih ciangin Dan mite in gam ensimin a va zong dingin amau’ minam bup khempeuh lak panin mi siam nga Zorah le Eshtaol panin a sawl uh hi. Amaute in tua mite kiangah, “Pai unla gam va zong un,” a ci uh hi. Amaute Efraim mual tung gam, Mikah’ inn-ah hong tung uh a, tua lai-ah a taam uh hi. </VERS>
            <VERS vnumber="3"> Amaute Mikah’ inn-ah a om uh ciangin Levi mi tangval’ aw khat khen thei uh hi. Amaute kihei-in ama kiangah, “Kua in hih lai-ah nang hong paipih ahi hiam? Hih lai munah bang hih na hi hiam? Hih lai-ah na nasep bang ahi hiam?” a ci uh hi. </VERS>
            <VERS vnumber="4"> Amah in amaute kiangah, “Tua bang tua bangin Mikah in kei hong bawl hi. Amah in kei hong cialin kei pen ama siampi ka suak hi,” a ci hi. </VERS>
            <VERS vnumber="5"> Tua ciangin amaute in ama kiangah, “Kote’ kuankhiat khualzinna a tangtung ding hiam cih ka theih nadingun Pasian hong dotsak in, kong thum uh hi,” a ci uh hi. </VERS>
            <VERS vnumber="6"> Tua ciangin siampipa in amaute kiangah, “Lung nuamin pai un. Note’ khualzinna thu-ah Topa in hong panpih hi,” a ci hi.
            </VERS>
            <VERS vnumber="7"> Tua ciangin mi ngate pai khia-in Laish tung uh a, tua lai-a om mite, Sidon mite’ om bang danin daitakin omin bangmah a upmawh lohna, leitungah bangmah kisam loin a hauhna le amaute Sidon-te’ kiang panin gamla omin kuamah tawh kizopna a neih lohna, lungmuang taka a tenna uh a mu uh hi. </VERS>
            <VERS vnumber="8"> Amaute Zorah le Eshtaol-a a sanggamte uh kiangah hong tunkik uh ciangin, a sanggamte un amaute kiangah, “Bang thu gen ding nong nei uh hiam?” a ci uh hi. </VERS>
            <VERS vnumber="9"> Amaute in, “Ding un, amaute a sim dingin paito ni. Bang hang hiam cih leh a leitang ka mu khin uh a, a lei hoih mahmah hi. Bangmah hih loin ommawk ding na hi uh hiam? Pai ding zekai kei un; lutin leitang va luah ni. </VERS>
            <VERS vnumber="10"> Na pai uh ciangin bangmah a ummawh lo mite kiang na tung ding uh hi. Leitang zai mahmah hi. Pasian in na khut sung uhah leitungah bangmah a kisap lohna mun hong pia khinzo takpi hi,” a ci uh hi.
            </VERS>
            <VERS vnumber="11"> Tua ciangin Dan minamte galhiam a tawi mihing zaguk Zorah le Eshtaol panin kuan khia uh a, </VERS>
            <VERS vnumber="12"> amaute paito-in Judah gam sung Kiriathjearim-ah giahphual sat uh hi. Hih thu hangin tuhun dongin tua mun pen Mahanehdan kici hi. Tua pen Kiriathjearim nitumna lamah om hi. </VERS>
            <VERS vnumber="13"> Amaute tua lai mun panin Efraim mual tung gamah paisuakin Mikah’ inn-ah a tung uh hi.
            </VERS>
            <VERS vnumber="14"> Tua ciangin Laish gam a ensim dingin a pai mi ngate in a sanggamte uh kiangah, “Hih innte khat sungah siampi puan khat, inn sung pasian-te, a kiseek milim khat le a kisung milim khat a omlam thei lo na hi uh hiam? Tua ahih ciangin tu-in na hih ding uh ngaihsun un,” a ci uh hi. </VERS>
            <VERS vnumber="15"> Tua ciangin amaute kihei-in Mikah’ inn-a Levi tangvalpa’ omna-ah tung uh a, ama omzia dong uh hi. </VERS>
            <VERS vnumber="16"> Tua hun sung tengin galhiam a tawi Dan mi za gukte kulhkongpi lutna-ah ding uh hi. </VERS>
            <VERS vnumber="17"> Tua ciangin, galhiam a tawi mi zagukte tawh kulhkongpi lutna-ah siampipa a dinkhop laitakin gam ensim dingin a kuan khia mi ngate tumin a kiseek milim, a siampi puan, a inn sung pasian-te le a kisung milim la uh hi. </VERS>
            <VERS vnumber="18"> Hih mite Mikah’ inn sungah tumin a kiseek milim, a siampi puan, a inn sung pasian-te le a kisung milim a lak uh ciangin siampipa in amaute kiangah, “Bang hih na hi uh hiam?” a ci hi. </VERS>
            <VERS vnumber="19"> Amaute in ama kiangah, “Pau kei in; na khutin na kam hum inla, kote tawh hong pai-in kote adingin pa le siampi hong hi in. Nang adingin mi khat’ inn sungah siampi hih ding hoih zaw ahi hiam, tua ahih kei leh Israel-te’ sungah minam le beh siampi hih ding hoih zaw ahi hiam?” a ci uh hi. </VERS>
            <VERS vnumber="20"> Tua ciangin siampipa a lungkim hi. Amah in a siampi puan, a inn sung pasian-te le a kiseek milim la-in mite’ lakah a pai hi.
            </VERS>
            <VERS vnumber="21"> Tua ahih ciangin amaute’ mai-ah a taneute le a ganhingte le a vante uh omsakin, amaute pai khia uh hi. </VERS>
            <VERS vnumber="22"> Amaute Mikah’ inn panin a gamla khopkhat a tun uh ciangin Mikah’ innveeng a om mite kikaikhawm uh a, Dan mite delhin a pha uh hi. </VERS>
            <VERS vnumber="23"> Amaute in Dan mite a otsan uh ciangin Dan mite hong kihei-in Mikah kiangah, “Hih bang mihon tawh nong delh nading bang thu om ahi hiam?” a ci uh hi. </VERS>
            <VERS vnumber="24"> Amah in, “Note in keima bawlsa ka pasian-te le ka siampipa la-in na pai khia uh hi. Keimah in bang nei nawn ka hi hiam? Tua ahih ciangin, ‘Bang thu ahi hiam?’ bang hangin hong ci thei na hi uh hiam?” a ci hi. </VERS>
            <VERS vnumber="25"> Dan mite in ama kiangah, “Kote’ lakah na aw hong kizasak kei in; tua hikeileh ka lawmte uh hehin nang hong hih ding uh a, na innkuanpihte tawh na si kha ding uh hi,” a ci uh hi. </VERS>
            <VERS vnumber="26"> Tua ciangin Dan mite pai uh hi. Mikah in ama adingin amaute thahat lua hi, ci-in a muh ciangin amah kihei-in a inn-ah a ciahkik hi.
            </VERS>
            <VERS vnumber="27"> Dan mite in Mikah’ bawlsate le a siampipa paipihin, gamdai-in a om, bangmah a ummawh lo mite’ omna Laish tung uh a, namsau tawh amaute vatin mei tawh a khuapi a hal uh hi. </VERS>
            <VERS vnumber="28"> Amaute pen Sidon panin gamla uh ahih manin a hon khia ding om lo a, amaute in kuamah tawh kizopna nei lo uh hi. Tua mun pen Bethrehob-te’ neihsa kuam sungah om hi. Amaute in khuapi lamkikin a sungah teeng uh hi. </VERS>
            <VERS vnumber="29"> Amaute in tua khuapi min pen Israel’ suan amau’ pianna Dan tamin Dan a phuak uh hi. Ahih hangin a masa-in tua khuapi min pen Laish ahi hi. </VERS>
            <VERS vnumber="30"> Tua ciangin Dan mite in a kiseek milim amau adingin phut uh a, Moses’ tupa, Gershom’ tapa Jonathan le ama tapate pen tua gam a kilak hun dong Dan minamte adingin siampi ahi uh hi. </VERS>
            <VERS vnumber="31"> Tua ahih ciangin Shiloh-ah Pasian’ biakbuk a om sungteng Mikah’ bawlsa a kiseek milim tua lai-ah a om hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Israel-te sungah kumpi a om loh hun laitakin, Levi mite khat Efraim mual tung gam mongah peemin, Judah gam Bethlehem panin zineu khat a la hi. </VERS>
            <VERS vnumber="2"> A zineu ama tungah heh a, ama kiang panin pai khia-in Judah gam Bethlehem khua-a a pa’ inn-ah ciah a, tua lai-ah kha li sung khawng a om hi. </VERS>
            <VERS vnumber="3"> Tua ciangin a pasal ding khia-in kam nem tawh a hopih ding le a ciahpihkik dingin tua nu’ nungah a pai hi. Amah in a nasem pa le a la nih tonpih hi. A sungpa’ inn-ah tunga, a sungpa in amah a muh ciangin lungdamna tawh a dawn dingin hong pai hi. </VERS>
            <VERS vnumber="4"> Tua ciangin a sungpa in amah taamsak a, amah tawh ni thum sung a om hi. Tua ahih ciangin amaute in an ne, tui dawnin giakkhawm uh hi. </VERS>
            <VERS vnumber="5"> Tua ciangin a ni li ni zingsangin amaute tho baih uh a, pai dingin kithawi uh hi. Ahih hangin a sungpa in a makpa kiangah, “An tawmkhat ne-in na tha khauhsak in. Tua khit ciangin na pai thei ding hi,” a ci hi.
            </VERS>
            <VERS vnumber="6"> Tua ahih ciangin tua mi nihte tukhawmin an ne-in tui dawn uh hi. A sungpa in a makpa kiangah, “Tuzan taam ding lungkim hoh inla, na lung nuamsak in,” a ci hi. </VERS>
            <VERS vnumber="7"> A pai dingin mipa a din ciangin a sungpa in a taamkik dong mateng kho hi. </VERS>
            <VERS vnumber="8"> Tua ciangin a ni nga ni-in a ding dingin zingsangin amah tho baih hi. A sungpa in, “An ne phot inla, ni a dialh mateng khawl lai in,” a ci hi. Tua ahih ciangin amaute in an ne uh hi. </VERS>
            <VERS vnumber="9"> Mipa le a zineu le a nasem pa a pai khia dingin a din uh ciangin a sungpa in, “En in, tu-in nitak nai-in ni niamta hi; tuzan taam un. En in, ni tum dektak hi. Hih lai-ah giak inla, na lung nuamsak in. Zing ciang zingsangin tho baihin inn-ah na ciah ding uh hi,” a ci hi.
            </VERS>
            <VERS vnumber="10"> Ahih hangin mipa tua zan taam nawn lo hi. Amah dingin pai khia a, Jebus (Jerusalem a cihna) galkhat tung hi. Amah pen tuanna a kivawh la nih le a zineu tawh ahi hi. </VERS>
            <VERS vnumber="11"> Amaute Jebus kiang nai a tun uh ciangin ni niam khin a, a nasem pa in a topa kiangah, “Hih Jebus mite’ khuapi-ah zan taam ni,” a ci hi. </VERS>
            <VERS vnumber="12"> A topa in, “Israel mite ahi lo, gamdang mite’ khuapi sungah i taam kei ding hi. Gibeah-ah i paisuak ding hi,” a ci hi. </VERS>
            <VERS vnumber="13"> Tua ciangin amah in a nasem pa kiangah, “Hong pai in, hih munte khat peuhpeuh va naihin, Gibeah ahih kei leh Ramah-ah zan taam ni,” a ci hi. </VERS>
            <VERS vnumber="14"> Tua ahih ciangin amaute in khengin paisuak uh a, Benjamin-te’ gam ahi Gibeah khua gei-ah ni tum a, </VERS>
            <VERS vnumber="15"> Gibeah-ah pai-in a giak dingin tua khua a zuan uh hi. Amah pai-in khuapisung kongzing laizangah tu hi; bang hang hiam cih leh a zan taam dingin kuamah in a inn-ah amaute sang lo hi.
            </VERS>
            <VERS vnumber="16"> Tua laitakin puteek khat lo-a a nasepna panin nitak ciangin hong ciah hi. Tua pa pen Efraim mual tung gam pan hi a, amah Gibeah khua-ah a peem hi a, tua khuamite pen Benjamin mite ahi hi. </VERS>
            <VERS vnumber="17"> Amah khuadak a, khualzin pa, khuapi kongzingah a mu hi. Tua ciangin puteekpa in, “Koi-ah pai ding na hi hiam? Koi panin hong pai na hi hiam?” a ci hi. </VERS>
            <VERS vnumber="18"> Amah in, “Keima hong pai khiatna Judah gam Bethlehem khua panin Efraim mual tung gam mongah a pai dingin hong nawk ka hi uh hi. Judah gam Bethlehem-ah ka pai hi. Tu-in ka inn-a a ciah ka hi hi. Kuamah in a inn-ah hong tungsak nuam lo hi. </VERS>
            <VERS vnumber="19"> Ka late uh adingin buhtu le gan-an, kei le na nasem nu le na nasemte tawh a om tangvalpa adingin anlum le leenggahzu ka nei uh a, a kisam bangmah om lo hi,” a ci hi. </VERS>
            <VERS vnumber="20"> Tua ciangin puteekpa in, “Lunghimawh kei in. Na kisapna khempeuh ka en ding hi. Kongzingah giak kei hamtang in,” a ci hi. </VERS>
            <VERS vnumber="21"> Tua ahih ciangin amah in a inn-ah ciahpihin late gan-an a pia hi. Amaute in a khe uh silin an a ne uh hi.
            </VERS>
            <VERS vnumber="22"> Amaute in a lung uh nuamsakin a om laitakun, tua khuapi mi, mi ginalote in tua inn kimkotah pangin a kongkhak tum gawp uh hi. Amaute in inn nei puteekpa kiangah, “Ama taw ka luk theih nadingun na inn-ah a hong tung mipa hong pai khiatpih in,” a ci uh hi. </VERS>
            <VERS vnumber="23"> Inn nei pa, amaute kiangah pusuakin amaute tungah, “Hilo hi, ka sanggamte aw; tua bangin gitloh gamtat kei un. </VERS>
            <VERS vnumber="24"> En un, hih lai-ah ka ta nungak le ka zin pa’ zineu om hi. Amaute hong pai khiatpih ning. Amaute buanin hoih na sak bangun amaute tungah hih un. Ahih hangin hih mipa tungah tua bang a sia gamta kei un,” a ci hi. </VERS>
            <VERS vnumber="25"> Ahih hangin mite in ama thu ngai lo uh hi. Tua ciangin Levi mipa in a zineu manin amaute kiangah koih khia hi. Amaute in tua nu buan uh a, zingsang mateng zan tawntung tua nu hih uh hi. Zingsang khuavak dingin a kipat ciangin amaute in tua nu ciahsak uh hi. </VERS>
            <VERS vnumber="26"> Zingsang khua hong vak ciangin a numei hong ciahin, ama topa a omna mipa’ kongkhak ah pukin khuavak dong om hi.
            </VERS>
            <VERS vnumber="27"> Zingsang ciangin a topa tho a, a khualzin zom dingin inn kongkhak hongin a pai khiat ciangin, inn kongkhak ah a zineu lumin sangkil tungah a khutte a kinga a mu hi. </VERS>
            <VERS vnumber="28"> Amah in a zineu kiangah, “Tho in, pai ta ni,” a ci hi. Ahih hangin amah in dawng nawn lo hi. Tua ciangin amah in domto-in a la tungah tua nu koih a, a inn-ah a ciahpih hi. </VERS>
            <VERS vnumber="29"> A inn-ah a tun ciangin amah in tem khat la a, a zineu lenin a phei a liangin seh sawm le nih suahin sem a, Israel-te’ gam sung khempeuh ah a hawm hi. </VERS>
            <VERS vnumber="30"> A mu mite khempeuh in, “Egypt gam panin Israel mite a pai khiata kipan tuni dongin hih bang thu piang ngei lo a, zong kimu ngei lo hi. Hih thu ngaihsun un; kikum unla, gen un,” a ci uh hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Tua ciangin Israel mite khempeuh, Gilead gam zong a kihel, Dan panin Beersheba dong hong kuan khia uh a, Topa’ kiang Mizpah-ah mihing khat bangin mihon hong kikhawm lian uh hi. </VERS>
            <VERS vnumber="2"> Israel minam khempeuh sung pan makai khempeuh, namsau tawi khe galkap mihing tul zali, Pasian’ mite’ kikhopna-ah amau mahmah kipia uh hi. </VERS>
            <VERS vnumber="3"> (Tu-in Israel mite Mizpah-ah a paina thu Benjamin mite in za uh hi.) Israel mite in, “Hih bang tatsiatna hong pianna thu hong gen in,” a ci uh hi. </VERS>
            <VERS vnumber="4"> Tua ciangin a kithat numei’ pasal, Levi mipa in dawngin, “Benjamin-te’ gam Gibeah-ah kei le ka zineu a taam dingin ka tung uh hi. </VERS>
            <VERS vnumber="5"> Tua ciangin Gibeah mite kei’ langah hong pang uh a, zanin kote’ omna inn hong umcih uh hi. Amaute in kei hong that nuam uh a, ka zineu buan gawpin tu-in amah si hi. </VERS>
            <VERS vnumber="6"> Tua ciangin ka zineu la-in ka semnen a, Israel-te’ luah gam sung khempeuh ah ka hong hawm hi. Bang hang hiam cih leh amaute in Israel-te’ lakah kihhuaina le lanluat khialhna gamta uh hi. </VERS>
            <VERS vnumber="7"> En un, no Israel mihingte khempeuh aw, na ngaihsutna uh gen unla, hih lai-ah kikum un,” a ci hi.
            </VERS>
            <VERS vnumber="8"> Tua ciangin mi khempeuh mihing khat bangin ding lianin, “Eite khempeuh khat zong i puanbukah pai loin, eite khat zong i inn-ah i ciah kei ding hi. </VERS>
            <VERS vnumber="9"> Tu-in Gibeah tungah eite’ hih ding thu in: Tua khua a sim dingin aisanna tawh i pai dinga, </VERS>
            <VERS vnumber="10"> amaute in Israel-te sungah lanluatna tawh a khialhna uh hangin Benjamin-te’ gam Gibeah a thuk theih nadingun mite ading annek tuidawn a pua dingin Israel minamte khempeuh sung panin mi zakhat sung pan mihing sawm, tulkhat sung pan zakhat, tul sawm sung pan tulkhat i la ding hi,” a ci uh hi. </VERS>
            <VERS vnumber="11"> Tua ahih ciangin khuapi a sim dingin Israel mite khempeuh kikhawm uh a, kipawlin mi khat a bang uh hi.
            </VERS>
            <VERS vnumber="12"> Tua ciangin Israel minamte in Benjamin minam khempeuh kiangah mi sawl uh a, “Note’ lakah a piang thu pen bangzah tatsiatna ahi hiam? </VERS>
            <VERS vnumber="13"> Tua ahih ciangin tu-in kote in amaute thatin Israel-te’ sung panin siatna ka phiatkhiat theih nadingun Gibeah khua sunga om a mi ginalote hong pia khia un,” a ci uh hi. Ahih hangin Benjamin-te in a sanggam uh Israel mite’ thu ngai lo uh hi. </VERS>
            <VERS vnumber="14"> Tua ciangin Israel mite do-in a kuan khia dingin Benjamin gam sung khuapite panin Gibeah khuapi-ah hong kituah uh hi. </VERS>
            <VERS vnumber="15"> Benjamin mite in tua ni-in amau’ khuapite panin, Gibeah-ah a teeng a kiteng khia mihing zasagih banah, namsau a tawi mihing tul sawmnih le tulguk a khawm uh hi. </VERS>
            <VERS vnumber="16"> Hihte khempeuh lakah mi a kiteng khia a veikhoi zasagih om a, amaute khempeuh pen suang tawh samzang kapin a khial lote ahi uh hi. </VERS>
            <VERS vnumber="17"> Israel mite in Benjamin-te sim loh, namsau a tawi mihing tul zali khawm uh a, hih mite khempeuh galsiam mi ahi uh hi.
            </VERS>
            <VERS vnumber="18"> Israel mite dingin Bethel-ah paito uh a, “Benjamin mite a sim dingin kua pai masa ding ka hi uh hiam?” ci-in Pasian a dong uh hi. Topa in, “Judah minamte paito masa ding hi,” a ci hi.
            </VERS>
            <VERS vnumber="19"> Tua ciangin Israel mite zingsangin tho-in Gibeah khua a sim dingin giahphual a sat uh hi. </VERS>
            <VERS vnumber="20"> Tua ciangin Benjamin mite a sim dingin Israel mite kuan khia uh hi. Israel mite in Benjamin mite a sim dingin Gibeah-ah a gualin va naih uh hi. </VERS>
            <VERS vnumber="21"> Benjamin mite Gibeah pan hong kuan khia-in tua ni-in Israel mite tul sawmnih le tulnih lei-ah a tuksak uh hi. </VERS>
            <VERS vnumber="22"> Ahih hangin Israel mite kihanthawnin a ni masa ni-a a panna mun mah uhah gal pangkik uh hi. </VERS>
            <VERS vnumber="23"> Tua ciangin Israel mite paito-in nitak dong Topa’ mai-ah a kap uh hi. Amaute in Topa’ kiangah thu dongin, “Ka sanggam uh Benjamin mite a sim dingin gal phualah ka naihkik ding uh hiam?” a ci uh hi. Topa in, “Amaute a sim dingin kuanto un,” a ci hi.
            </VERS>
            <VERS vnumber="24"> Tua ahih ciangin Israel mite a ni nih ni-in Benjamin mite a sim dingin hong nai uh hi. </VERS>
            <VERS vnumber="25"> Amaute a sim dingin a ni nih ni-in Gibeah panin Benjamin-te hong kuan khia uh a, Israel mite tul sawm le tulgiat lei-ah tuksak uh hi. Hih a site khempeuh namsau a tawi mite ahi hi. </VERS>
            <VERS vnumber="26"> Tua ciangin Israel mite khempeuh, galkap vekpi paito-in Bethel-ah tungin a kap uh hi. Tua lai mun Topa’ mai-ah amaute tu-in nitak dong tua ni an tang uh a, Topa’ mai-ah meihal biakna le thunuama biakna a pia uh hi. </VERS>
            <VERS vnumber="27"> Israel mite in Topa thu dong uh a (bang hang hiam cih leh tua hunin Pasian’ Thuciamna Singkuang tua lai-ah om a, </VERS>
            <VERS vnumber="28"> Aaron’ tapa Eleazar’ tapa Finehas in tua lai-ah tua hunin na sem hi), “Ka sanggam uh Benjamin mite a sim dingin kuankik lai ding ka hi uh hiam, tua ahih kei leh khawl ding ka hi uh hiam?” a ci uh hi. Topa in, “Paito un; bang hang hiam cih leh zing ciangin amaute na khut sung uhah kong pia ding hi,” a ci hi.
            </VERS>
            <VERS vnumber="29"> Tua ahih ciangin Israel-te in Gibeah kiimah a pangsim dingin mi koih uh hi. </VERS>
            <VERS vnumber="30"> Israel mite a ni thum ni-in Benjamin mite a sim dingin kuanto uh a, a hun dangte-a mah bangin Gibeah langkhat ah pang uh hi. </VERS>
            <VERS vnumber="31"> Tua ciangin amaute a do dingin Benjamin mite hong kuan khia uh a, khuapi panin amaute kipaikhiasak hi. A hun dangte-a mah bangin amaute in Bethel lamah a paito pen le Gibeah lamah a pai lam lianpi le gamlakah Israel mite sawmthum bang that uh hi. </VERS>
            <VERS vnumber="32"> Tua ciangin Benjamin mite in, “A masa-a mah bangin i mai-ah amaute tai uh hi,” a ci uh hi. Ahih hangin Israel mite in, “Eite tai-in, khuapi panin lam lianpi-ah amaute pai khiasak ni,” a kici uh ahi hi. </VERS>
            <VERS vnumber="33"> Israel mite khempeuh amau’ omna mun panin dingin Baaltamar-ah a gualin pang uh hi. A pangsim Israel mite Gibeah nitumna lam amau omna panin hong ding khia uh hi. </VERS>
            <VERS vnumber="34"> Gibeah khua a sim dingin Israel-te khempeuh sung pan a kiteng khia mi tul sawm hong kuan uh a, a galdo uh haksa mahmah hi. Ahih hangin Benjamin mite in amau adingin siatna a naina thu thei lo uh hi. </VERS>
            <VERS vnumber="35"> Tua ciangin Israel-te mai-ah Topa in Benjamin-te a zo hi. Israel mite in tua ni-in Benjamin mite tul sawmnih le tulnga le zakhat that uh a, hih a site khempeuh namsau a tawi mite ahi uh hi. </VERS>
            <VERS vnumber="36"> Tua ahih ciangin Benjamin mite in a guallelhna uh kimu uh hi. Israel mite in Benjamin mite awn uh hi; bang hang hiam cih leh Gibeah khua a sim dingin a koih uh a pangsimte muang uh hi. </VERS>
            <VERS vnumber="37"> Tua ciangin a pangsim mite manlangin hong pai-in Gibeah khua sungah lut uh a, a pangsim mite in namsau tawh khuapi mi khempeuh vat gawp uh hi. </VERS>
            <VERS vnumber="38"> Israel mite le a pangsim mite a kiciamna lim in, amaute in khuapi sung panin meikhu lianpi a suahsak toh uh ciangin </VERS>
            <VERS vnumber="39"> Israel mite galsim dingin hong tum ding uh hi. Tu-in Benjamin mite in Israel mite sawmthum bang vat gawpin thah ding kipan uh hi. Amaute in, “A masa-a mah bangin eite’ mai-ah amaute kivattuk gawp taktak hi,” a ci uh hi. </VERS>
            <VERS vnumber="40"> Ahih hangin amau’ kiciamna lim meikhu khuapi sung panin suakto dingin a kipat ciangin Benjamin mite nunghei uh a, a khuapi bup a khu-in vantungah a kahto a mu uh hi. </VERS>
            <VERS vnumber="41"> Tua ciangin Israel mite hong kilehhei uh a, Benjamin mite lungkia uh hi; bang hang hiam cih leh amau’ siat nading a naina thei uh hi. </VERS>
            <VERS vnumber="42"> Tua ahih ciangin Israel-te’ mai panin amaute kilehkikin gamlak lam manawh uh hi. Ahih hangin gal in amaute pha a, khuapi sung panin hong pai khia mite in amaute le a pawlte uh kikalsung tengah amaute sumai uh hi. </VERS>
            <VERS vnumber="43"> Amaute in Nohah panin nisuahna lamah Gibeah gal ciang dong Benjamin mite delhin tuancilin vat gawp uh hi. </VERS>
            <VERS vnumber="44"> Benjamin mite sung pan galhang mihing tul sawm le tulgiat tuk uh hi. </VERS>
            <VERS vnumber="45"> Tua ciangin a dangte kihei-in sehnel gam lam Rimmon Suangpi-ah tai uh hi. Amaute mihing tulnga lam lianpi dungah si uh a, Gidom ciang dong nakpitakin amaute kidelhin tulnih kithat hi. </VERS>
            <VERS vnumber="46"> Tua ahih ciangin tua ni-in Benjamin-te a si khempeuh, namsau a tawi galhang mihing tul sawmnih le tulnga ahi hi.
            </VERS>
            <VERS vnumber="47"> Ahih hangin mihing zaguk kihei-in gamlak lam Rimmon Suangpi-ah tai uh a, Rimmon Suangpi-ah kha li sung om uh hi. </VERS>
            <VERS vnumber="48"> Tua ciangin Benjamin mite a sim dingin Israel mite kithawikik uh a, namsau tawh a mi a sa-in a muh khempeuh uh vat gawp uh hi. A muh uh khuate khempeuh mei tawh a hal uh hi.
            </VERS>
        </CHAPTER>
        <CHAPTER cnumber="21">
            <VERS vnumber="1"> Tu-in Israel mite Mizpah-ah kiciam uh a, “Benjamin mite tungah kuamah in i tanu mo-in i kha kei ding hi,” a ci uh hi. </VERS>
            <VERS vnumber="2"> Tua ciangin Bethel-ah Israel mite hong pai-in Pasian’ mai-ah nitak dong tu uh a, amaute nakpitakin a kap uh hi. </VERS>
            <VERS vnumber="3"> Amaute in, “Israel-te’ Pasian, Topa aw, tuni-in Israel-te sungah minam khat a pelhem nading, hih thu bang hangin Israel-te tungah hong tung ahi hiam?” a ci uh hi. </VERS>
            <VERS vnumber="4"> A zing ciangin mite tho baihin tua lai-ah biakna tau khat lam uh a, meihal biakna le thunuama biakna a pia uh hi. </VERS>
            <VERS vnumber="5"> Tua ciangin Israel mite in, “Topa ading kikhopna-ah Israel minamte khempeuh sung panin kua teng hong pai lo ahi hiam?” a ci uh hi. Bang hang hiam cih leh amaute in Topa kiangah a pai lo mite tawh kisai-in Mizpah-ah kiciamna lianpi khat bawl uh a, “Kithat ding hi,” a ci uh hi. </VERS>
            <VERS vnumber="6"> Israel mite in a sanggam uh Benjamin mite khasiat uh a, “Tuni-in Israel-te’ sung panin minam khat bei hi. </VERS>
            <VERS vnumber="7"> Eite in i tanute amaute tungah zi dingin pia lo ding hi hang, ci-in Topa tawh kiciam khin ihih ciangin a nungta lai amaute’ zi ding bang cih ding ihi hiam?” a ci uh hi.
            </VERS>
            <VERS vnumber="8"> Tua ciangin amaute in, “Topa kiang Mizpah-ah Israel minamte hong pai lo a om hiam?” a ci uh hi. En in, Jabeshgilead panin tua giahphual kikhopna-ah kuamah pai lo hi. </VERS>
            <VERS vnumber="9"> Bang hang hiam cih leh mite a kikhop ciangin, tua lai-ah Jabeshgilead a teengte khat zong om lo hi. </VERS>
            <VERS vnumber="10"> Tua ahih ciangin mihonte in a galhangte uh mihing tul sawm le tulnih tua lai-ah sawl uh a, “Pai unla Jabeshgilead-a teengte namsau tawh va vat gawp unla, nupite le naupang neute zong hih un. </VERS>
            <VERS vnumber="11"> Hih bangin na hih ding uh hi: Pasal khempeuh le pasal tawh a lumkhawmsa numei khempeuh na sumai ding uh hi,” ci-in thu pia uh hi. </VERS>
            <VERS vnumber="12"> Amaute in Jabeshgilead-a teeng mite lakah pasal tawh a lumkhawm nai lo nungakno zali mu uh a, Kanaan gam a om Shiloh giahphual ah tuate hong paipih uh hi.
            </VERS>
            <VERS vnumber="13"> Tua ciangin mihon buppite in Rimmon Suangpi-a om Benjamin mite kiangah thu puak a, amaute kiangah kilemna thu gen uh hi. </VERS>
            <VERS vnumber="14"> Tua hun ciangin Benjamin-te hong ciah uh a, amaute in Jabeshgilead numei a hing a a koihte uh pia uh a, ahi zongin amau adingin kicing zo lo hi. </VERS>
            <VERS vnumber="15"> Israel minamte sungah Topa in kitapkhapna omsak ahih manin mite in Benjamin-te khasiat uh hi.
            </VERS>
            <VERS vnumber="16"> Tua ciangin mihonte’ upate in, “Benjamin-te’ sung panin numeite kithat khin ahih manin a omlai mite’ zi ding bang cih ding ihi hiam?” a ci uh hi. </VERS>
            <VERS vnumber="17"> Amaute in, “Israel-te sung panin minam khat a bei loh nadingin Benjamin a suakta laite adingin gamhluah a om ding kisam hi. </VERS>
            <VERS vnumber="18"> Ahi zongin amau’ zi dingin i tanute i pia thei kei hi,” a ci uh hi. Bang hang hiam cih leh Israel mite kiciam khinin, “Benjamin-te tungah zi a pia mipa in samsiatna ngah tahen,” a ci uh hi. </VERS>
            <VERS vnumber="19"> Tua ahih ciangin amaute in, “En un, Bethel leilu lam, Bethel panin Shekhem lamah a paito lam lianpi nisuahna lam, Lebonah leitaw lamah a om Shiloh-ah Topa ading kumsim pawi khamna om hi,” a ci uh hi. </VERS>
            <VERS vnumber="20"> Tua ahih ciangin amaute in Benjamin mite thu pia-in, “Pai-in leenggui lote-ah bukin </VERS>
            <VERS vnumber="21"> vil un. Laamna-ah Shiloh nungakte a laam dingin hong pai uhleh, leenggui lote panin note in delhin mi khempeuh in na zi ding ciat uh Shiloh nungakte man unla, Benjamin gamah ciahpih un. </VERS>
            <VERS vnumber="22"> Amau’ pate ahi a, a sanggampate uh ahi zongin a lungkim lohna uh kote’ kiangah a gen dingin hong pai uh ciangin kote in amaute kiangah, ‘Kote tungah hehpihna tawh amaute hong pia un; bang hang hiam cih leh mi khempeuh zi ding galsimna sungah ka ngahsak zo kei uh a, note zong a mawh na suah loh nadingun note in amaute tungah utna tawh na piaktawm uh ahi kei hi,’ ka ci ding uh hi,” a ci uh hi. </VERS>
            <VERS vnumber="23"> Benjamin mite zong tua bangmahin gamta uh a, amau mi a phazah tawh kituakin a laamte lak panin a zi dingun a la uh hi. Tua ciangin amaute pai-in a gamhluahna uhah ciahkik uh a, khuapite lamkikin a sungah a teeng uh hi. </VERS>
            <VERS vnumber="24"> Tua hun ciangin Israel midangte tua lai panin pai khia uh a, mi khempeuh amau’ minam le a innkuanpih ciat, amau’ gamhluahna ciatah a ciah uh hi.
            </VERS>
            <VERS vnumber="25"> Tua hun lai-in Israel-te sungah kumpi om lo a, amau’ hoihsak bang ciatin mi khempeuh a gamta uh hi.</VERS>
        </CHAPTER>
    </BIBLEBOOK>
    <BIBLEBOOK bnumber="8" bname="Ruth" bsname="RUT">
        <CHAPTER cnumber="1">
            <VERS vnumber="1"> Thukhente in a uk hun lai-in tua gam sungah kialpi tunga, Judah gam sunga Bethlehem khuami khat, a zi le a tapa nihte tawh Moab gamah a peem dingin a pai uh hi. </VERS>
            <VERS vnumber="2"> Tua mipa’ min Elimelek hi a, a zi’ min Naomi hi-in, a tapa nihte min Mahlon le Khilion ahi hi. Amaute pen Judah gam Bethlehem-a Efrathah mite ahi uh hi. Amaute Moab gamah pai-in tua lai-ah om uh hi. </VERS>
            <VERS vnumber="3"> Ahih hangin Naomi’ pasal Elimelek si a, a tapa nihte bek tawh tua nu a om hi. </VERS>
            <VERS vnumber="4"> Hih a tapa nihte in Moab mite zi-in la uh hi. A khat min Orpah hi a, adang khat min Ruth ahi hi. Tua lai-ah amaute kum sawm bang teeng uh hi. </VERS>
            <VERS vnumber="5"> Tua ciangin Mahlon le Khilion si a, tua nupi a tapa nihte le a pasal in sihsan hi.
            </VERS>
            <VERS vnumber="6"> Tua ciangin tua nu a mo tegel tawh Moab gam panin a ciahkik dingin kithawi hi. Bang hang hiam cih leh Topa in a mite kemin an a piakna thu Moab gam sung panin amah in za hi. </VERS>
            <VERS vnumber="7"> Tua ahih ciangin ama omna mun panin a mo tegel tawh tua nu ding khia a, Judah gamah a ciahkik dingin pai uh hi. </VERS>
            <VERS vnumber="8"> Ahih hangin Naomi in a mo nihte kiangah, “Pai un, na inn tuak uhah ciahkik unla, na nute uh tawh om un. A sisate hitaleh kei hitaleh nong limbawl uh mah bangin Topa in note hong limbawl tahen. </VERS>
            <VERS vnumber="9"> Topa in na pasalkik uh inn tuakah hong nuamsasak tahen!” a ci hi. Tua ciangin amah in amaute namin, amaute a kap uh hi. </VERS>
            <VERS vnumber="10"> Tua ciangin amaute in ama kiangah, “Hilo hi, na mipihte kiangah nang tawh kong ciahkhawm ding uh hi,” a ci uh hi. </VERS>
            <VERS vnumber="11"> Ahih hangin Naomi in, “Kilehkik un, ka tanute aw, bang hangin hong zui ding na hi uh hiam? Note’ pasal hong hi thei dingin tapa nei nawn ding ka hi hiam? </VERS>
            <VERS vnumber="12"> Kilehkik un, ka tanute aw, na pai nading uhah pai un; bang hang hiam cih leh pasal nei dingin ka teek luata hi. Pasal nei dingin kilamen ing ci mah lengzong, tunitak mahmahin pasal nei-in tapate nei phial ta mah lengzong, </VERS>
            <VERS vnumber="13"> amaute a khan khit dong ngak zo ding na hi uh hiam? Hilo hi, ka tanute aw, Topa in kei hong bawlsia ahih manin note sangin nakpitakin kei ka lunggim zaw hi,” a ci hi. </VERS>
            <VERS vnumber="14"> Tua ciangin amaute a kapkik uh hi. Orpah in a teeknu namin ciah a, ahih hangin Ruth in a teeknu beel hi.
            </VERS>
            <VERS vnumber="15"> Tua ciangin amah in, “En in, na sanggamnu a mipihte le a pasian-te kiangah ciahkik khin hi. Na sanggamnu’ nungah nang zong ciah in,” a ci hi. </VERS>
            <VERS vnumber="16"> Ahih hangin Ruth in, “Nang kong nusiat nading ahi a, nang zuihna panin ka ciahkik nading ahi zongin hong cici nawn kei in; bang hang hiam cih leh na paina-ah ka pai dinga, na giahna-ah ka giak ding hi. Na mite keima mite hi dinga, na Pasian keima Pasian hi ding hi. </VERS>
            <VERS vnumber="17"> Na sihna-ah si-in ka kivui ding hi. Sihna cih lohbuang thudang hangin kong nusiat taak leh Topa in kei hong dawm kei tahen,” a ci hi. </VERS>
            <VERS vnumber="18"> Tua ciangin Naomi in amah a zuih ding a lungsim a khentatna a muh ciangin bangmah ci nawn lo hi.
            </VERS>
            <VERS vnumber="19"> Tua ahih ciangin Bethlehem a tun mateng uh a nihun paisuak uh hi. Bethlehem a tun uh ciangin amaute’ hangin a khuazang un luum lialua-in nupite in, “Hihnu Naomi mah ahi hiam?” a ci uh hi. </VERS>
            <VERS vnumber="20"> Amah in amaute kiangah, “Naomi hong ci nawn kei un; Mara hong ci un; bang hang hiam cih leh Vanglianpa in nakpitakin kei hong gimsak hi. </VERS>
            <VERS vnumber="21"> A dimin ka pai khia a, Topa in a hawmin hong ciahpihkik hi. Topa in kei hong gimsakin, Vanglianpa in kei tungah gimna hong tungsak ahih ciangin bang hangin Naomi hong ci lai na hi uh hiam?” a ci hi.
            </VERS>
            <VERS vnumber="22"> Tua ahih ciangin tu-a bangin Moab gam panin Naomi, Moab mi a monu Ruth tawh hong ciahkik hi. Mangbuhham lak kipat laitakin Bethlehem khua hong tung uh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Tu-in Naomi in a pasal’ tanaute, Elimelek innkuansung mi, Boaz min nei a hau migina khat nei hi. </VERS>
            <VERS vnumber="2"> Tua ciangin Moab mi Ruth in Naomi kiangah, “Lo ah hong kuansak inla, maipha ka muhna peuhpeuh pa’ nungah anvuite lakah a sang hong tawmsak in,” a ci hi. Tua ciangin amah in, “Pai in, ka tanu aw,” a ci hi. </VERS>
            <VERS vnumber="3"> Tua ahih ciangin amah kuan khia-in pai a, anlate’ nung lo sungah ansangte a tawm hi. Elimelek-te innkuan Boaz’ lo ah va kuankha hi. </VERS>
            <VERS vnumber="4"> Boaz zong Bethlehem panin hong kuanin amah in anlate kiangah, “Topa in note hong ompih tahen!” a ci hi. Amaute in dawngin, “Topa in nang thupha hong pia tahen,” a ci uh hi. </VERS>
            <VERS vnumber="5"> Tua ciangin Boaz in anlate a uk a nasem pa kiangah, “Hih ka muh ngei loh numei kua’ ta ahi hiam?” a ci hi. </VERS>
            <VERS vnumber="6"> Tua ciangin anlate a uk nasem pa in dawngin, “Moab gam panin Naomi tawh a hong ciahkik Moab numei ahi hi. </VERS>
            <VERS vnumber="7"> Tua numei in, ‘Kong thum hi; ansang hong tawmsakin anlate’ nungah anlomte lakah a kiate hong khawmsak in,’ hong ci hi. Tua ahih ciangin amah hong pai-in tawlkhat zong khawl loin zingsang tung a kipan tu dong semsuak hi,” a ci hi.
            </VERS>
            <VERS vnumber="8"> Tua ciangin Boaz in Ruth kiangah, “Tu-in ngai in ka ta aw; midangte’ lo ah ansang tawm dingin pai kei inla, hih lo zong nusia kei in. Hih lai-ah kuamah in bangmah hong cih lo ding ahih manin ka nasem numeite’ nai-ah om cinten in. </VERS>
            <VERS vnumber="9"> Amaute’ anlakna lo mitsuan inla, amaute’ nungah zui in. Nang hong bawlsiat loh nading uh tangvalte thu ka pia khin hi. Na dang a tak ciangin pai inla tangvalte’ tui tawisa dawn in,” a ci hi. </VERS>
            <VERS vnumber="10"> Tua ciangin amah a mai-in lei-ah puk a, leilakah kunin ama kiangah, “Kei gamdang mi khat hinapi, hih banga kei nong phawk nadingin bang hangin na mai-ah maipha ngah thei ka hi hiam?” a ci hi. </VERS>
            <VERS vnumber="11"> Ahih hangin Boaz in tua nu dawngin, “Na pasal a sih khit a kipan na teeknu adingin na sepnate khempeuh le na nu le na pa le na pianna gam nusia-in cikmahin na theih ngei loh mite kiangah na paina thu a kicing takin kei kiangah hong kigen zo hi. </VERS>
            <VERS vnumber="12"> Topa in na gamtatnasate a pha tawh hong thuk a, a liimnuai beel dinga na paina Israel-te’ Pasian, Topa in thaman a cingin hong pia ding hi,” a ci hi. </VERS>
            <VERS vnumber="13"> Tua ciangin Ruth in, “Ka topa aw, kei tungah nong dik mahmah hi; bang hang hiam cih leh kei pen na nasem numeite hi lo napi-in na nasem nu’ tungah migitna kam nong pau hi,” a ci hi.
            </VERS>
            <VERS vnumber="14"> Annek hun ciangin Boaz in tua nu kiangah, “Hih lai-ah hong pai in; anlum ne inla, leenggahzu sungah na an diah in,” a ci hi. Tua ahih ciangin anlate gei-ah amah tu a, tua pa in ankante tua nu a pia hi. Amah in a kham mateng ne a, a khamval zong pawlkhat omlai hi. </VERS>
            <VERS vnumber="15"> Tua nu ansang tawm dingin a din ciangin Boaz in a tangvalte hilh a, “Anlomte lak nangawnah tawmsak unla, amah ko sia kei un. </VERS>
            <VERS vnumber="16"> Anlom hente lak panin zong ama adingin pawlkhat dok khia-in ama top dingin nusia unla, amah tai kei un,” a ci hi.
            </VERS>
            <VERS vnumber="17"> Tua ahih ciangin amah in nitak dong lo sungah ansang tawm hi. A topsa teng sat khia a, mangbuhham seu khat bang pha hi. </VERS>
            <VERS vnumber="18"> Tua ciangin amah in tuate pua-in khuapi sungah a ciah hi. A an top teng a teeknu lakin, a ankhamvalte zong la-in a pia hi. </VERS>
            <VERS vnumber="19"> Tua ciangin a teeknu in ama kiangah, “Tuni-in koi-ah tawm na hi hiam? Koi-ah sem na hi hiam? Nang hong phawk mipa in thupha ngah tahen,” a ci hi. Tua ahih ciangin amah in a teeknu kiangah a naseppihte gen a, “Tuni-a ka sepna mipa pen Boaz ahi hi,” a ci hi. </VERS>
            <VERS vnumber="20"> Tua ciangin Naomi in a monu kiangah, “A dikna in a site hitaleh a hingte hitaleh a mangngilh lo Topa in amah thupha pia tahen,” a ci hi. Naomi in ama kiangah, “Tua mipa pen i behte, i tanau nai pen khat ahi hi,” zong ci lai hi. </VERS>
            <VERS vnumber="21"> Tua ciangin Moab numei Ruth in, “Tu-a banah amah in kei kiangah, ‘Ka an khempeuh a lak khit matengun ka nasemte’ kiang nai-ah om in,’ hong ci hi,” a ci hi. </VERS>
            <VERS vnumber="22"> Naomi in a monu Ruth kiangah, “Ka tanu aw, ama numeite tawh na kuankhop theih hoih mahmah hi; tua hikeileh lo dangah nang hong kibawlsia kha ding hi,” a ci hi. </VERS>
            <VERS vnumber="23"> Tua ahih ciangin Boaz’ numeite’ nai-ah amah omin mangbuhham lak khit dong ansang tawm a, a teeknu tawh a omkhawm hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Tua ciangin a teeknu Naomi in ama kiangah, “Ka tanu aw, inn khat na suantheih nadingin na pasal ding kong vaihawmsak ding kilawm hi lo ahi hiam? </VERS>
            <VERS vnumber="2"> A numeite tawh na nasepna Boaz pen i tanau hi lo ahi hiam? Thei in, amah in tu nitakin ancilna-ah mangbuhham haih hi. </VERS>
            <VERS vnumber="3"> Tua ahih ciangin kisilin sathau kinuh inla, na puan hoih pente silhin ancilna-ah paisuk in. Ahih hangin a nek a dawn a man mateng ama kiangah na pailam kitheisak kei in. </VERS>
            <VERS vnumber="4"> Ahih hangin amah a lup ciangin a lupna mun encik in; tua ciangin pai inla a khe lam puan leemin lum in; tua ciangin na gamtat nading amah in hong gen ding hi,” a ci hi. </VERS>
            <VERS vnumber="5"> Tua ciangin amah in dawngin, “Na gen khempeuh ka hih ding hi,” a ci hi.
            </VERS>
            <VERS vnumber="6"> Tua ahih ciangin ancilna-ah amah paisukin a teeknu in ama kiangah a gensa bang teekteekin a gamta hi. </VERS>
            <VERS vnumber="7"> Boaz in a nek a dawn khit ciangin a lung nuam a, anphual nawlah lum dingin a pai hi. Tua ciangin damtakin numei hong pai-in a khe lam puan leem sakin a lumsuk hi. </VERS>
            <VERS vnumber="8"> Zankim ciangin mipa a kihei ciangin a khe-ah numei khat na lum hi. </VERS>
            <VERS vnumber="9"> Amah in, “Kua na hi hiam?” a ci hi. Tua nu in dawngin, “Keimah na nasem nu Ruth ka hi hi; tanaute na hih ciangin na nasem nu na puan hong zawn in,” a ci hi. </VERS>
            <VERS vnumber="10"> Tua ciangin amah in, “Topa in thupha hong pia tahen, ka tanu aw; a hau hitaleh a zawng hitaleh tangvalte’ nung na zuih lohna-ah a masa sangin a lian zaw a tawpkhak hih ngeina man na gamta hi. </VERS>
            <VERS vnumber="11"> Tu-in ka tanu aw, lau kei in; na nget khempeuh nang adingin kong hihsak ding hi. Bang hang hiam cih leh ka khuapih mite khempeuh in numei gina na hihlam hong thei uh hi. </VERS>
            <VERS vnumber="12"> Kei pen tanau nai ka hi mah hi; ahih hangin kei sangin a nai zaw tanau khat omlai hi. </VERS>
            <VERS vnumber="13"> Tuzan om in; zingsang ciangin amah in nang tungah tanaute’ hih ding hong hih leh pha hi; amah hihsak in. Ahih hangin nang tungah tanaute’ sep ding a sepnop kei leh, tua ciangin, Topa a nungta ahih mah bangin nang tungah tanau nasep kong sem ding hi. Zingsang dong lum in,” a ci hi.
            </VERS>
            <VERS vnumber="14"> Tua ahih ciangin zingsang dong a khe kiangah lum a, ahih hangin mi mel khatlekhat a kitheih ma-in amah a tho hi. Tua ciangin mipa in, “Ancilna-ah numei a paina kitheisak kei in,” a ci hi. </VERS>
            <VERS vnumber="15"> Mipa in, “Na puanza hong paipih inla hong dawh in,” a ci hi. Tua ahih ciangin a numei in dawh a, amah in mangbuhham lawh guk teh khia-in tua nu guan a, tua ciangin khuapi sungah tua nu a ciah hi. </VERS>
            <VERS vnumber="16"> A teeknu kiangah a tun ciangin amah in, “Ka tanu aw, bang na ci hiam?” a ci hi. Tua ciangin amah in a thu khempeuh genin, </VERS>
            <VERS vnumber="17"> “Hih mangbuhham lawh guk hong guan hi; bang hang hiam cih leh amah in, ‘Na teeknu kiangah khut hawmguakin na ciah kei ding hi,’ hong ci hi,” a ci hi. </VERS>
            <VERS vnumber="18"> Amah in dawngin, “Ka tanu aw, a thu hong bangci suahkhiat cih na theih mateng ngak in; bang hang hiam cih leh amah mawk om lo dinga, tuni-in a thu siangsak ding hi,” a ci hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Tua ciangin mihon kikhopna kulhkongpi-ah Boaz paito-in tua munah tusuk hi. Tua laitakin a tanaute, Boaz’ gen pa hong pai hi. Tua ahih ciangin Boaz in, “Hong pai dih in, lawm aw; hih lai-ah tu dih in,” a ci hi. Tua ciangin amah hong kihei-in tusuk hi. </VERS>
            <VERS vnumber="2"> Tua ciangin amah in khua upate mihing sawm samin, “Hih lai-ah tu dih un,” a ci hi. Tua ahih ciangin amaute tusuk uh hi. </VERS>
            <VERS vnumber="3"> Tua ciangin amah in a tanaupa kiangah, “Moab gam panin a hong ciahkik Naomi in i tanaute Elimelek’ leitang zuak hi. </VERS>
            <VERS vnumber="4"> Tua ahih ciangin hih thu nang kiangah kong gen ding ngaihsunin, ‘Hih lai-ah a tu mite’ muhna le keima mi upate’ muhna-ah lei in,’ kong ci hi. Na tat ding leh tanh in; ahih hangin na tat kei ding leh, a thu ka theih nadingin kei kiangah hong gen in; bang hang hiam cih leh nang sim loh a tanh ding kuamah om lo ahih manin nang kiangah kong pai hi,” a ci hi. </VERS>
            <VERS vnumber="5"> Tua ciangin Boaz in, “Naomi’ tung panin a lo na lei ni a kipanin, a site’ gamh a site’ beh sungah a kiptheih nadingin a sipa’ zi Moab numei Ruth zong a lei na hi hi,” a ci hi. </VERS>
            <VERS vnumber="6"> Tua ciangin a tanaupa in, “Keima gamhluah siasak kha ding ka hih manin keima adingin ka tanh thei kei ding hi. Keimah in tanh thei lo ka hih ciangin keima tattheihna thu nangmah in tang in,” a ci hi.
        
            </VERS>
            <VERS vnumber="7"> Nidang lai-in Israel-te sungah tatna le kikhekna thu-ah ngeina hih bang ahi hi: Thu vaihawm khat peuhpeuh a kipsak nadingin mipa khat in a khedap suah khia-in a lawmpa pia hi; hih banga hihna pen Israel-te’ sungah kipsakna ahi hi. </VERS>
            <VERS vnumber="8"> Tua ahih ciangin a tanaupa in Boaz kiangah, “Nang adingin lei in,” a cih ciangin amah in a khedap suah khia hi. </VERS>
            <VERS vnumber="9"> Tua ciangin Boaz in upate le mi khempeuh kiangah, “Tuni-in note pen Naomi’ tung panin Elimelek le Khilion le Mahlon’ neihsa khempeuh ka lei khitna thu teci na hi uh hi. </VERS>
            <VERS vnumber="10"> A site’ min ama sanggamte le a pianna a khua sung panin a maiman loh nadingin ama gamhluahna-ah a site’ min a kizop theih nadingin a si khin Mahlon’ zi, Moab numei Ruth zong ka zi dingin ka lei khin hi; note pen tuni-in teci na hi uh hi,” a ci hi. </VERS>
            <VERS vnumber="11"> Tua ciangin kulhkongpi-a om mite khempeuh le upate in, “Kote, teci ka hi uh hi. Topa in Israel-te’ pianna Rachel le Leah bangin na innkuan sunga hong pai numei bawl tahen. Efrathah-ah na dau pai henla, Bethlehem-ah na min thang tahen. </VERS>
            <VERS vnumber="12"> Topa in hih a khangno lai numei tawh nang hong piak na tate’ hangin Judah in Tamar tawh a neih a tapa Perez innkuan tawh kibangin na innkuan piang tahen,” a ci uh hi.
            </VERS>
            <VERS vnumber="13"> Tua ahih ciangin Boaz in Ruth la-in ama zi a suak hi. Amah in a zi luppih a, Topa in tua nu gaisakin amah in tapa khat nei hi. </VERS>
            <VERS vnumber="14"> Tua ciangin nupite in Naomi kiangah, “Tanau nei loin tuni-in nang a hong omsak lo Topa in thupha ngah henla, Israel-te’ sungah ama min thang tahen! </VERS>
            <VERS vnumber="15"> Amah pen nang adingin na nuntakna a hong piakik le na khanghamna-ah hong vak pa hi ding hi; bang hang hiam cih leh, tapa sagih sangin a thupi zaw, nangmah hong it na monu’ neih tapa ahi hi,” a ci uh hi. </VERS>
            <VERS vnumber="16"> Tua ciangin Naomi in naungek la-in a ang-ah tawi a, amah a cingnu a suak hi. </VERS>
            <VERS vnumber="17"> A veeng nupite in a min phuak uh a, “Naomi’ sung pan tapa khat suak,” a ci uh hi. Amaute in a min Obed phuak uh hi. Amah pen Jessi’ pa hi a, Jessi pen David’ pa ahi hi.
            </VERS>
            <VERS vnumber="18"> Tu-in Perez’ suanlekhakte hih bang ahi hi: Perez pen Hezron’ pa, </VERS>
            <VERS vnumber="19"> Hezron pen Ram’ pa, Ram pen Amminadab’ pa, </VERS>
            <VERS vnumber="20"> Amminadab pen Nahshon’ pa, Nahshon pen Salmon’ pa, </VERS>
            <VERS vnumber="21"> Salmon pen Boaz’ pa, Boaz pen Obed’ pa, </VERS>
            <VERS vnumber="22"> Obed pen Jessi’ pa, Jessi pen David’ pa ahi hi.</VERS>
        </CHAPTER>
    </BIBLEBOOK>
    <BIBLEBOOK bnumber="9" bname="Samuel Masa" bsname="SAM1">
        <CHAPTER cnumber="1">
            <VERS vnumber="1"> Efraim mi Zuf’ tapa Tohu, a tapa Elihu, a tapa Jehoram, a tapa Elkanah a kici min nei mi khat Efraim mual tung gam Ramathaimzofim-ah om hi. </VERS>
            <VERS vnumber="2"> Amah in zi nih nei hi. Khat’ min Hannah hi a, a khat’ min Peninnah ahi hi. Peninnah in ta nei a, ahih hangin Hannah in nei lo hi.
            </VERS>
            <VERS vnumber="3"> Elkanah a kumkumin a khuapi panin, Eli’ tapa nihte Hofni le Finehas in Topa’ siampi a sepna mun Shiloh-ah Vanglian Topa a bia ding le ama tungah biakna a pia dingin a pai zel hi. </VERS>
            <VERS vnumber="4"> Elkanah in biakna a piak ciangin a zi Peninnah le a tanu le a tapate khempeuh tungah tanh pia hi. </VERS>
            <VERS vnumber="5"> Amah in Hannah a it hangin Topa in amah ta neisak lo ahih manin Hannah tungah tanh khat bek a pia hi. </VERS>
            <VERS vnumber="6"> Topa in amah ta neisak lo ahih manin amah a el a zi-pih in amah nakpitakin phin zel, hehsak zel hi. </VERS>
            <VERS vnumber="7"> Tua ahih ciangin a kumkumin tua bangin hi den uh hi. Topa’ inn-ah a paitoh simin Peninnah in Hannah phin zel hi. Tua ahih ciangin Hannah kapin an ne lo hi. </VERS>
            <VERS vnumber="8"> Tua ciangin ama pasal Elkanah in, “Hannah aw, bang hangin kap na hi hiam? Bang hangin an ne lo na hi hiam? Bang hangin na lungsim dah ahi hiam? Kei pen tapa sawm sangin nang adingin hoih zaw hi lo ka hi hiam?” a ci hi.
            </VERS>
            <VERS vnumber="9"> Amaute in Shiloh-ah an a nek khit uh ciangin khatvei Hannah ding khia-in biakinn-ah thungen dingin a pai hi. Tua hun laitakin Topa’ biakinn kongkhak khuam pangah siampi Eli na tu hi. </VERS>
            <VERS vnumber="10"> Tua nu nakpitakin lungkhamin Topa’ tungah thu ngenin nakpitakin a kap hi. </VERS>
            <VERS vnumber="11"> Amah in thuciamna khat bawlin, “Vanglian Topa aw, nangmah in na nasem nu’ gimna nong et takpi a, keimah hong phawkin na nasem nu hong mangngilh loin na nasem nu tungah tapa khat nong piak leh, Topa’ tungah a khan tawntungin amah kong pia dinga, ama lu-ah mulkiatna kitah lo ding hi,” a ci hi.
            </VERS>
            <VERS vnumber="12"> Topa’ mai-ah thungenin a om laitakin Eli in tua nu’ kam na en hi. </VERS>
            <VERS vnumber="13"> Hannah a lungsimah pau hi. A mukte bek liingin a awging kiza lo ahih ciangin Eli in tua numei zukhamin ngaihsun hi. </VERS>
            <VERS vnumber="14"> Tua ahih ciangin Eli in ama kiangah, “Bang tanvei zu kham ding na hi hiam? Na leenggahzu nek khawl in,” a ci hi. </VERS>
            <VERS vnumber="15"> Ahih hangin Hannah in dawngin, “Hilo hi, ka topa aw; kei pen nakpitakin a lungkham numei ka hi hi. Leenggahzu ahi a, khamtheihzu ahi zongin ka ne kei a, Topa’ mai-ah ka lungsim a sung khia ka hi hi. </VERS>
            <VERS vnumber="16"> Lungkhamna le gimna tawh a pau ka hih manin numei ginalo bangin na nasem nu hong ngaihsun kei in, a ci hi. </VERS>
            <VERS vnumber="17"> Tua ciangin Eli in dawngin, “Nuam takin pai in. Israel-te’ Pasian in ama tungah na ngetsa thu hong pia hi,” a ci hi. </VERS>
            <VERS vnumber="18"> Tua ciangin numei in, “Nangma mitah na nasem nu maipha hong musak in,” a ci hi. Tua ciangin tua numei pai-in an ne a, dahmai pua nawn lo hi.
            </VERS>
            <VERS vnumber="19"> Amaute zingsangin tho baihin biakinn-ah Topa a biak khit uh ciangin amaute’ khua Ramah-a a inn uhah a ciahkik uh hi. Tua ciangin Elkanah in a zi Hannah luppih a, Topa in tua nu’ thungetna a pia hi. </VERS>
            <VERS vnumber="20"> A hun ciangin Hannah gai-in tapa khat nei a, a min Samuel a phuak hi. Bang hang hiam cih leh amah in, “Topa’ tung panin amah ka nget ahi hi,” a ci hi.
            </VERS>
            <VERS vnumber="21"> Tua ciangin Elkanah le a innkuante khempeuh Topa’ tungah kumsim biakna le a thuciamna a pia dingin paitokik uh hi. </VERS>
            <VERS vnumber="22"> Ahih hangin Hannah paito lo hi. Bang hang hiam cih leh amah in a pasal kiangah, “Naungek nawi tawh a kikhen phetin Topa’ omna mai-ah kilakin tua lai-ah a om tawntung dingin ka paipih ding hi,” a ci hi. </VERS>
            <VERS vnumber="23"> A pasal Elkanah in ama kiangah, “Nangmah in hoih na sak pen bangin gamta inla, amah nawi tawh a kikhen dong ngak in. Topa in a kammal hong kipsak tahen,” a ci hi. Tua ahih ciangin nupi omin nawi tawh a kikhen mateng a ta a khoi hi. </VERS>
            <VERS vnumber="24"> Numei in amah nawi tawh a kikhensak khit ciangin kum thum a pha bawngtal khat, annel seu khat le leenggahzu savun thawl khat tawh amah la-in, Shiloh-a Topa’ inn-ah amah a paipih hi. </VERS>
            <VERS vnumber="25"> Tua ciangin amaute in a bawngtal go-in Eli kiangah a naupang a paipih uh hi. </VERS>
            <VERS vnumber="26"> Tua nu in, “Aw ka topa! Nangmah, a nungta na hih mah bangin ka topa aw, keimah in Topa’ tungah thu ngenin nangma omna hih lai munah a ding nu ka hi hi. </VERS>
            <VERS vnumber="27"> Hih naupang ka ngen hi. Topa in ama tungah keima ngetna hong pia hi. </VERS>
            <VERS vnumber="28"> Tua ahih ciangin Topa’ tungah amah ka kawm hi. A nuntak laiteng Topa’ tungah amah a kikawm ahi hi,” a ci hi. Tua ciangin amaute in tua lai-ah Topa a bia uh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Hannah’ La Hannah in zong thu ngenin, “Topa’ tungah ka lungdam a, Topa’ hangin ka kipak hi. Nong huhna hangin ka galte ka nuihsan hi.
            </VERS>
            <VERS vnumber="2"> “Topa bangin a siangtho kuamah dang om lo a, amah sim loh kuamah dang om lo a, i Pasian tawh a kibang hong hu dang om lo hi.
            </VERS>
            <VERS vnumber="3"> Tua bangin kiphatsakna tawh pau nawn kei inla, na kamsung pan kihihsakna ging khiasak kei in. Bang hang hiam cih leh Topa pen a thei Pasian hi a, amah in gamtatnate a tawi khai hi.
            </VERS>
            <VERS vnumber="4"> A thahatte’ thalte kitan a, ahih hangin a thaneemte in thahatna ngah uh hi.
            </VERS>
            <VERS vnumber="5"> A gilvahte in an thalawh uh a, ahih hangin a gilkialte kial nawn lo uh hi. Tasel mi in ta sagih nei a, ahih hangin ta tampi a nei nu a lungzuang hi.
            </VERS>
            <VERS vnumber="6"> Topa in thatin hingsakkik a, amah in Leinuai-ah paipih sukin thotosak hi.
            </VERS>
            <VERS vnumber="7"> Topa in zawngsakin hausak a, amah in niamkhiat sukin, zong sangtosak hi.
            </VERS>
            <VERS vnumber="8"> Amah in leivui panin mizawngte phongto a, amah in a cimawhte a lungkhamna panun a phongto hi. Uliante tawh tukhawmsak a, minphatna ngahsak hi. Bang hang hiam cih leh leitung khuampite Topa a’ hi a, tuate tungah amah in leitung pumpi a koih hi.
            </VERS>
            <VERS vnumber="9"> “Amah in a thuman mite’ kalsuanna limtakin cing a, ahih hangin migilote khuamialna sungah kikhiasuk ding hi. Bang hang hiam cih leh thatang hatna tawh mi gualzo lo ding hi.
            </VERS>
            <VERS vnumber="10"> Topa’ langte tamkham dinga, amah in amaute do-in vantungah van gingsak ding hi. Topa in leimong dongah thu khen ding hi. Amah in ama kumpipa tungah thahatna pia dinga, a sathau nilh pa’ vangliatna sangsak ding hi,” a ci hi.
            </VERS>
            <VERS vnumber="11"> Tua ciangin Ramah-a a inn-ah Elkanah a ciah hi. Ahi zongin naupang in siampi Eli’ omna-ah Topa’ na a sem hi. Eli’ Innkuan Siat nading Genkholhna
            </VERS>
            <VERS vnumber="12"> Eli’ tapate pen bangmah a man lo mite ahi uh hi. Amaute in Topa zahtakna nei lo uh hi. </VERS>
            <VERS vnumber="13"> Mite’ tungah siampite’ gamtat zia ding ngeinate don lo uh hi. Mi khatpeuh in biakna a piak ciangin a sa a huan laitakin siampipa’ nasem pa sikkeu-ka-thum nei khat a khutah tawi-in hong pai a, </VERS>
            <VERS vnumber="14"> amah in a sikkeu tawh sikbeel daii ahi a, beel-uk ahi a, beelpi ahi a, beel sungah ahi zongin sunsuk hi. Sikkeuka in a kaihkhiattoh khempeuh siampipa in tang ding hi. Tua ahih ciangin Shiloh-ah a pai Israel-te khempeuh tungah amaute in tua bangin hih uh hi. </VERS>
            <VERS vnumber="15"> Tua tham loin a thau a kihal ma-in siampipa’ nasem pa hong pai-in biakna a pia mipa kiangah, “Siampipa ading han ding sa hong pia in; bang hang hiam cih leh amah in nang tung panin sa minsa hong sang loin a sial bek hong sang ding hi,” a ci hi. </VERS>
            <VERS vnumber="16"> Tua ciangin mipa in ama kiangah, “A thau hong hal masasak inla, tua khit ciangin na deih zahzah la in,” a cih leh, amah in, “Hilo hi; tu mahmahin nong pia ding uh hi. Tua hikeileh thatanghat thu-in kong laksak ding hi,” a ci hi. </VERS>
            <VERS vnumber="17"> Tua ahih ciangin Topa’ muhna-ah tangvalte’ khialhna lian mahmah hi; bang hang hiam cih leh amaute in Topa’ tungah biakpiaknate thupi seh lo uh hi.
            </VERS>
            <VERS vnumber="18"> Samuel pen saihadial siampi puan silhin Topa’ mai-ah na a sem naupang khat ahi hi. </VERS>
            <VERS vnumber="19"> Samuel’ nu a pasal tawh kumsim biakna pia dingin a paitoh ciangin ama adingin puantual neu khat bawlin kum simin ama kiangah a puak hi. </VERS>
            <VERS vnumber="20"> Tua ciangin Eli in Elkanah le a zi thupha pia-in, “Amah in Topa’ tungah a apkik a ta’ tang dingin Topa in hih numei tawh nang ta dang hong neisak ding hi,” a ci hi. Tua ciangin a inn uhah amaute a ciah uh hi.
            </VERS>
            <VERS vnumber="21"> Tua ciangin Topa in Hannah thupha pia a, tua nu gai-in tanu nih le tapa thum a nei hi. Naupang Samuel ahihleh Topa’ omna-ah a khang hi.
            </VERS>
            <VERS vnumber="22"> Tu-in Eli teek mahmah a, Israel-te khempeuh tungah a tapate’ gamtatnate le kikhopna buk lutna-ah na a sem numeite tawh a lupkhopna thute khempeuh zong a za hi. </VERS>
            <VERS vnumber="23"> Amah in amaute kiangah, “Bang hangin tua bangin gamta na hi uh hiam? Mi khempeuh tung panin na gamtat siatnate uh ka za hi. </VERS>
            <VERS vnumber="24"> Hilo hi, ka tapate aw; Topa’ mite in a genthangna thu ka zakte hoih lo hi. </VERS>
            <VERS vnumber="25"> Mi khat midang khat tungah a khialh le ama adingin thukhente in palai sem ding hi. Ahih hangin mi khat Topa’ tungah khial leh ama adingin kua in va thumsak ding ahi hiam?” a ci hi. Ahih hangin amaute in a pa’ thu ngai lo uh hi. Bang hang hiam cih leh tua pen amaute a thah nadingin Topa’ deihna ahi hi.
            </VERS>
            <VERS vnumber="26"> Tu-in naupang Samuel a pumpi khangin Topa le mite’ maipha a ngah toto hi.
            </VERS>
            <VERS vnumber="27"> Tua ciangin Pasian’ mi khat Eli’ kiangah hong pai-in ama kiangah, “Topa in hih bangin ci hi: ‘Egypt gam sung Faro’ khutnuai-ah na pupi Aaron le a innkuante a om laitakin Aaron’ tungah keimah ka kilang hi. </VERS>
            <VERS vnumber="28"> Israel minamte khempeuh sung panin amah ka siampi ahi ding, ka biakna tau-ah a pai ding, paknamtui a hal ding, keima mai-ah siampi puan a silh dingin ka teel hi. Israel mite’ tung panin mei tawh kihal keimah hong kibiaknate khempeuh na pupi innkuan tungah ka pia hi. </VERS>
            <VERS vnumber="29"> Tua ahih ciangin bang hangin keimah hong kibiaknate le ka thupiak ahi keimah hong kipiakte thusim loin, keima mi Israel-te’ piak a limci pen teng tawh note kithausakin, kei sangin na tapate pahtawi zaw na hi hiam?’ ci hi. </VERS>
            <VERS vnumber="30"> Tua ahih ciangin Israel-te’ Pasian, Topa in thu hong genin: ‘Nangma innkuan le na behte keima mai-ah sungtumin pusuak tawntung ding hi, ci-in thu ka ciamsa hi,’ ci hi. Ahih hangin tu-in Topa in thu genin: ‘Tua bang hi nawn lo ding hi. Bang hang hiam cih leh kei hong pahtawite ka pahtawi dinga, kei hong simmawhte ka simmawh ding hi. </VERS>
            <VERS vnumber="31"> En in, nangma innkuan sung le na beh sunga tangval hat khempeuh ka suksiat hun hong tung dinga, na innkuan sungah puteekte a om nawn loh hun hong tung ding hi. </VERS>
            <VERS vnumber="32"> Tua ciangin Israel-te tungah ka piak daupainate khempeuh na lungkham hunin enna mit tawh na en dinga, na innkuan sungah puteek om ngei nawn lo ding hi. </VERS>
            <VERS vnumber="33"> Ka biakna tau panin ka suksiat loh na suante khat pen mitlawt dongin a kap ding le a lunggim dingin kikoih ding hi. Tua ciangin na inn sung panin a khang khempeuh, mite’ namsau tawh si ding uh hi. </VERS>
            <VERS vnumber="34"> Na tapa nihte, Hofni le Finehas tungah hong tung ding hih thu pen nang adingin lim hi ding hi. Amau tegel a ni kikhatin si ding uh hi. </VERS>
            <VERS vnumber="35"> Tua ciangin ka lungsim sung le ka ngaihsutna bangin a sem ding a citak siampi khat keima adingin ka khangsak ding hi. Amah, suanlekhak nei-in ka bawl dinga, ka sathau nilh pa’ mai-ah amah sungtumin pusuak tawntung ding hi. </VERS>
            <VERS vnumber="36"> Na suanlekhak a suakta mite khempeuh ngun peek khat ahi a, anlum lum khat ngen ding ahi zongin ama kiangah pai-in, “An tawm ka neih theih nadingin siampipa’ omna mun khat peuhpeuhah kei hong koih in, ci-in kong thum hi,” ci ding uh hi,’ ci hi,” ci-in a gen hi.</VERS>
        </CHAPTER>
        <CHAPTER cnumber="3">
            <VERS vnumber="1"> Tu-in Eli’ khutnuai-ah naupang Samuel in Topa’ na sem hi. Tua hun lai-in Topa in thu genmun lo a, maangmu ommun lo hi.
            </VERS>
            <VERS vnumber="2"> Tua hunin a mit a maang dingin a kipan khin Eli in khua mu thei lo a, ama omna tuamah lum hi. </VERS>
            <VERS vnumber="3"> Pasian’ meivak mit nai lo a, Pasian’ Thuciamna Singkuang a omna mun Topa’ mun siangtho sungah Samuel lum hi. </VERS>
            <VERS vnumber="4"> Tua ciangin Topa in, “Samuel! Samuel!” ci-in sam ahih manin amah in, “Hih lai-ah om ing!” ci-in </VERS>
            <VERS vnumber="5"> Eli kiangah tai a, “Hih lai-ah om ing, nong sam hi,” a ci hi. Ahih hangin amah in, “Kong sam kei hi; lumkik in,” a ci hi. Tua ahih ciangin amah pai-in a lum hi. </VERS>
            <VERS vnumber="6"> Tua ciangin Topa in sam kikin, “Samuel!” a ci hi. Samuel tho-in Eli kiangah pai-in, “Hih lai-ah om ing, nong sam hi,” a ci hi. Ahih hangin amah in, “Kong sam kei hi, ka tapa aw; lumkik in,” a ci hi. </VERS>
            <VERS vnumber="7"> Tua laitakin Samuel in Topa thei nai lo hi. Bang hang hiam cih leh Topa in amah hopih ngei nai lo hi. </VERS>
            <VERS vnumber="8"> Topa in Samuel a thum veina samkik hi. Amah tho-in Eli kiangah pai-in, “Hih lai-ah om ing, nong sam hi,” a ci hi. Tua ciangin Topa in naupang a sapna thu Eli in a thei hi. </VERS>
            <VERS vnumber="9"> Tua ahih ciangin Eli in Samuel kiangah, “Pai-in lum in; amah in nang hong sap leh nangmah in, ‘Hong gen in, Topa aw, na nasem pa in za hi,’ na ci ding hi,” a ci hi. Tua ahih ciangin Samuel pai-in ama omna-ah lumsuk hi.
            </VERS>
            <VERS vnumber="10"> Topa hong pai-in hong dinga, a hun dangte-a mah bangin, “Samuel! Samuel!” ci-in a sam hi. Tua ciangin Samuel in, “Hong gen in, na nasem pa in za hi,” a ci hi. </VERS>
            <VERS vnumber="11"> Tua ciangin Topa in Samuel kiangah, “En in, a za mite khempeuh’ bil nihte a vut ding na khat Israel-te’ sungah a sem ding ka hi hi. </VERS>
            <VERS vnumber="12"> Tua ni ciangin ama innkuan tawh kisai ka gensa khempeuh a patna pan a tawpna dong Eli tungah ka tungsak ding hi. </VERS>
            <VERS vnumber="13"> A tapate in Pasian mindaisak a, amah in a tate kham lo ahih manin, ama theih a mawhna hangin ama innkuan gimna a pia tawntung ding ka hihna ama kiangah ka gen hi. </VERS>
            <VERS vnumber="14"> Tua ahih ciangin Eli innkuante’ mawhna pen biakna ahi a, piakna in ahi zongin a maisak zawh ngei loh nading thu Eli’ innkuante tungah ka kiciam hi,” a ci hi.
            </VERS>
            <VERS vnumber="15"> Samuel zong zingsang dong lum hi. Tua ciangin amah in Topa’ inn kongkhakte hong hi. A maangmuhna Eli’ kiangah a gen ding Samuel lau hi. </VERS>
            <VERS vnumber="16"> Ahih hangin Eli in Samuel samin, “Ka tapa Samuel aw,” a ci hi. Amah in, “Hih lai-ah om ing,” a ci hi. </VERS>
            <VERS vnumber="17"> Eli in, “Amah in nang kiangah hong gen bang ahi hiam? Kei kiangah hong im kei in. Amah in nang tungah hong gente khempeuh kei kiangah ip nong neih leh, Pasian in nang hong dawm kei tahen,” a ci hi. </VERS>
            <VERS vnumber="18"> Tua ahih ciangin Samuel in ama kiangah a vekpi-in genin bangmah im lo hi. Tua ciangin Eli in, “Amah pen Topa ahi hi. Amah in hoih a sak bangin hih tahen,” a ci hi.
            </VERS>
            <VERS vnumber="19"> Samuel khang a, Topa in amah ompihin, Samuel’ thugente khat zong lei-ah kiasak lo hi. </VERS>
            <VERS vnumber="20"> Tua ciangin Dan le Beersheba kikal-a om Israel-te khempeuh in Topa’ kamsangin Samuel a kikipsakna thei uh hi. </VERS>
            <VERS vnumber="21"> Tua ciangin Shiloh-ah Topa kilangkik zelzel hi. Shiloh-ah Topa mahmah Samuel tungah kilangin thu gen a, Samuel in mite tungah gensawn hi. Tua ciangin Israel-te khempeuh in Samuel’ thu a zui uh hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Tu-in Filistia mite a sim dingin Israel-te kuan khia uh hi. Amaute in Ebenezer-ah phual sat uh a, Filistia mite in Afek-ah phual sat uh hi. </VERS>
            <VERS vnumber="2"> Israel-te a do dingin Filistia mite kipan uh a, gal a kido uh ciangin Filistia mite in Israel-te zo-in galphual sungah mi tulli bang that uh hi. </VERS>
            <VERS vnumber="3"> Mihonte giahphual ah hong ciah ciangin Israel upate in, “Bang hangin Topa in tuni-in Filistia mite’ mai-ah eite hong taisak ahi hiam? Eite’ lakah amah hong pai-in a thahat i galte’ khut sung panin amah in eite hong hotkhiat theih nadingin Shiloh panin Topa’ Thuciamna Singkuang paipih ni,” a ci uh hi. </VERS>
            <VERS vnumber="4"> Tua ahih ciangin mite in Shiloh-ah mi paisak uh a, kherub-te tungah a tu Vanglian Topa’ Thuciamna Singkuang tua lai panin hong pua uh hi. Eli’ tapa nihte, Hofni le Finehas, Pasian’ Thuciamna Singkuang tawh tua lai-ah om uh hi.
            </VERS>
            <VERS vnumber="5"> Topa’ Thuciamna Singkuang giahphual sung hong tun ciangin Israel-te khempeuh nakpitakin awng uh a, lei a thawn hi. </VERS>
            <VERS vnumber="6"> Filistia mite in otna gamlumna a zak uh ciangin amaute in, “Hebru mite’ giahphual ah nakpi a hih bang otna bang a cihnopna ahi hiam?” a ci uh hi. Topa’ Thuciamna Singkuang giahphual a tun khitna a theih uh ciangin </VERS>
            <VERS vnumber="7"> Filistia mite lau uh hi. Bang hang hiam cih leh amaute in, “Giahphualah a pasian-te uh tung zo hi,” a ci uh hi. Amaute in, “Gimna ngah hi ta hang! Bang hang hiam cih leh nidangin hih bang piang ngei lo hi. </VERS>
            <VERS vnumber="8"> Gimna ngah hi ta hang! Kua in hih a thahat pasian-te’ khut sung panin eite hong hon khia zo ding ahi hiam? Hihte pen gimna a tuamtuamte tawh gamlakah Egypt-te a vat gawp pasian-te ahi hi. </VERS>
            <VERS vnumber="9"> Filistia mite aw, hang unla, pasal bangin gamta un. Tua hikeileh amaute, note’ sila hong hih mah bangin Hebru mite’ sila na suak ding uh hi. Pasal lungsim nei-in do un,” a ci uh hi.
            </VERS>
            <VERS vnumber="10"> Tua ahih ciangin Filistia mite in do uh a, Israel-te kizo-in mi khempeuh a inn ciatah tai uh a, mi tampi tak kithat hi. Bang hang hiam cih leh Israel-te khe galkap mi tul sawmthum puk hi. </VERS>
            <VERS vnumber="11"> Tua ciangin Pasian’ Thuciamna Singkuang zong kiman a, Eli’ tapa nihte, Hofni le Finehas zong kithat hi.
            </VERS>
            <VERS vnumber="12"> Giahphual panin Benjamin mi khat hong tai-in a puan kikeeksa le a lu tungah leivui khu-in Shiloh hong tung hi. </VERS>
            <VERS vnumber="13"> Amah a tun ciangin, lampi gei-ah a vilin ama tutna-ah Eli na tu hi; bang hang hiam cih leh Pasian’ Thuciamna Singkuang hangin a lungsim liing hi. Mipa khuapi sung hong tungin a thuteng a gen ciangin khuapi mi khempeuh lau-in kiko uh hi. </VERS>
            <VERS vnumber="14"> Eli in kikona awging a zak ciangin amah in, “Hih gamlumna bang ahi hiam?” a ci hi. Tua ciangin mipa manlangin hong pai-in Eli kiangah a gen hi. </VERS>
            <VERS vnumber="15"> Tu-in Eli kum sawmkua le kum giat pha a, a mitte maangin khua mu thei lo hi. </VERS>
            <VERS vnumber="16"> Mipa in Eli kiangah, “Keimah, galphual panin hong ciah ka hi a, tuni-in giahphual panin kong tai hi,” a ci hi. Tua ciangin amah in, “Ka tapa aw, bangci ahi hiam?” a ci hi. </VERS>
            <VERS vnumber="17"> A thu hong puak pa in dawngin, “Filistia mite’ mai-ah Israel-te tai uh a, mi tampi tak zong kithat hi; na tapa nihte, Hofni le Finehas zong si uh a, Pasian’ Thuciamna Singkuang kiman khin hi,” a ci hi. </VERS>
            <VERS vnumber="18"> Amah in Pasian’ Thuciamna Singkuang a gen ciangin kulhkongpi gei-a a tutna mun panin Eli thalpukin a ngawng kitanin a si hi. Bang hang hiam cih leh amah puteek hi-in gik hi. Amah in Israel-te kum sawmli sung thu khen hi.
            </VERS>
            <VERS vnumber="19"> Tu-in a monu, Finehas’ zi, naupaii-in a suak dektak ahi hi. Pasian’ Thuciamna Singkuang a kimatna le a pasal a sihna thu a zak ciangin amah kunin nausuak hi. Bang hang hiam cih leh a nat hun tung ta hi. </VERS>
            <VERS vnumber="20"> Amah si dektak a, ahi zongin amah a don numeite in ama kiangah, “Lau kei in, tapa khat na nei hi,” a ci uh hi. Ahih hangin amah in dawng lo a, zong don lo hi. </VERS>
            <VERS vnumber="21"> Tua ciangin amah in, “Israel-te’ sung panin minthanna pai khia khinta!” ci-in a naungek min Ikhabod a phuak hi. Bang hang hiam cih leh Pasian’ Thuciamna Singkuang a kimatna hang le a teekpa le a pasal’ hang ahi hi. </VERS>
            <VERS vnumber="22"> Amah in, “Pasian’ Thuciamna Singkuang kiman khin ahih manin Israel-te’ sung panin minthanna pai khia khinta hi,” a ci hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Filistia mite in Pasian’ Thuciamna Singkuang a mat uh ciangin Ebenezer panin Ashdod-ah pua uh hi. </VERS>
            <VERS vnumber="2"> Tua ciangin Filistia-te in Pasian’ Thuciamna Singkuang la-in Dagon inn sungah paipihin Dagon kiangah koih uh hi. </VERS>
            <VERS vnumber="3"> Ashdod mite a zing ciang zingsang tungin a thawh uh ciangin, Topa’ Thuciamna Singkuang mai leilakah Dagon na maipuk hi. Tua ahih ciangin amaute in Dagon phongto-in ama omna munah koihkik uh hi. </VERS>
            <VERS vnumber="4"> Ahih hangin a zing ciang zingsang tungin amaute a thawh uh ciangin Topa’ Thuciamna Singkuang mai leilakah Dagon na maipuk leuleu a, Dagon lutang le a khut tegel kitan khia-in sangkil gei-ah om a, Dagon a pumpi bek omlai hi. </VERS>
            <VERS vnumber="5"> Tuni dongin Dagon siampite le Dagon inn-ah a tumte khempeuh in hih thu hangin Ashdod a Dagon sangkil tung sik lo uh hi.
            </VERS>
            <VERS vnumber="6"> Topa in Ashdod khua mite nakpitakin gawt a, amah in uilut tawh Ashdod khua le a gam sung lausakin gimsak hi. </VERS>
            <VERS vnumber="7"> Ashdod mite in hih bang thute a muh uh ciangin amaute in, “Israel-te’ Pasian’ Thuciamna Singkuang eite kiang panin a pai khiat loh phamawh hi. Bang hang hiam cih leh amah in eite le i pasian Dagon hong gawt hi,” a ci uh hi. </VERS>
            <VERS vnumber="8"> Tua ahih ciangin amaute in mi sawlin Filistia uliante khempeuh khawm uh a, “Israel-te’ Pasian’ Thuciamna Singkuang bang cih ding ihi hiam?” a ci uh hi. Amaute in dawngin, “Israel-te’ Pasian’ Thuciamna Singkuang Gath-ah koihsak ni,” a ci uh hi. Tua ahih ciangin amaute in Israel-te’ Pasian’ Thuciamna Singkuang tua lai-ah paipih uh hi. </VERS>
            <VERS vnumber="9"> Ahih hangin amaute in tua Gath khua-ah a tunpih khit uh ciangin Topa in tua khuapi langpanin apkhapna lianpi piangsak a, amah in khuapi mite a moi a hamin gimsakin amaute in uilut vei uh hi. </VERS>
            <VERS vnumber="10"> Tua ahih ciangin amaute in Pasian’ Thuciamna Singkuang Ekron-ah puak uh hi. Ahih hangin Pasian’ Thuciamna Singkuang Ekron a tun ciangin Ekron mite kiko uh a, “Kote le ka mite uh a that dingin amaute in Israel-te’ Pasian’ Thuciamna Singkuang ko kiangah hong paipih uh hi,” a ci uh hi. </VERS>
            <VERS vnumber="11"> Tua ahih ciangin amaute in mi sawlin Filistia uliante khempeuh khawmin, “Kote le ka mite uh hong thah loh nadingin Israel-te’ Pasian’ Thuciamna Singkuang pua khia unla, ama omna munah ciahkiksak un,” a ci uh hi. Bang hang hiam cih leh a khuapi sung khempeuh ah si dektak a apkhapna om hi. Pasian in tua lai-ah amaute nak gawt mahmah hi. </VERS>
            <VERS vnumber="12"> A si lo sunte in uilut vei uh a, khuapi sunga kahna awging vantung dongah kizato hi.
            </VERS>
        </CHAPTER>
        <CHAPTER cnumber="6">
            <VERS vnumber="1"> Topa’ Thuciamna Singkuang Filistia gam sungah kha sagih sung om hi. </VERS>
            <VERS vnumber="2"> Tua ciangin Filistia-te in siampite le aisante sam uh a, “Topa’ Thuciamna Singkuang bang cih ding ihi hiam? Ama omna munah bang tawh kha ding ihi hiam, hong gen un,” a ci uh hi.
            </VERS>
            <VERS vnumber="3"> Amaute in, “Israel-te’ Pasian’ Thuciamna Singkuang na puakkhiat uhleh, a hawm guakin puak kei un. Bangbang hitaleh mawhna hanga biakna pia un. Tua ciangin note na dam ding uh a, note hong gawtna thu na thei ding uh hi,” a ci uh hi.
            </VERS>
            <VERS vnumber="4"> Tua ciangin amaute in, “Amah i piak ding mawhna hanga biakna bang ahi hiam?” a ci uh hi. Amaute in dawngin, “Filistia uliante a phazah tawh kizui-in kham uilut nga le kham simbeng nga hi ding hi. Bang hang hiam cih leh note khempeuh le na uliante uh tungah a kibang gimna hong tung hi. </VERS>
            <VERS vnumber="5"> Tua ahih ciangin note in na gam sung uh hong su gawp na uilut uh limte le na simbeng limte uh bawlin, Israel-te’ Pasian’ tungah zahtakna na lak ding uh hi. Note le na pasian-te uh le na gam uh hong gawtna amah in hong zangsak kha ding hi. </VERS>
            <VERS vnumber="6"> Egypt-te le Faro in a lungsim uh a khauhsak bangin bang hangin na lungsim uh khauhsak ding na hi uh hiam? Amah in amaute a mawlpih khit ciangin amaute in Israel mite paisakin, tua ciangin Israel mite kihem khia uh hi lo ahi hiam? </VERS>
            <VERS vnumber="7"> Tua ahih ciangin tu-in leeng thak khat bawlin a tungah kol a kibaang ngei nai lo bawngpi a no nawi a pia lai nih la unla, a bawngpite leeng-ah vawh un; ahih hangin amaute kiang panin a note la-in inn-ah ciahpih un. </VERS>
            <VERS vnumber="8"> Tua ciangin Topa’ Thuciamna Singkuang la-in leeng tungah koih unla, mawhna hanga biakna-in na piak uh kham milimte a singkuang khat sungah guangin a gei-ah koih un. Tua ciangin sawl khia unla, a lampi-ah paisak un. </VERS>
            <VERS vnumber="9"> A bawngte in Bethshemesh khua zuanin a paitoh leh siatna lianpi hong bawl pa pen amah hi ding hi. Ahih hangin a paitoh kei leh eite hong susia pa amah hi lo a, eite tungah a piang mawkmawk hi, ci-in i thei ding hi,” a ci uh hi.
            </VERS>
            <VERS vnumber="10"> Mite in tua bangmahin hih uh a, a no nawi a pia lai bawngpi nih la-in leeng-ah bulh uh hi. </VERS>
            <VERS vnumber="11"> Amaute in Topa’ Thuciamna Singkuang le kham simbeng le amau’ uilut limte a omna singkuang leeng tungah a koih uh hi. </VERS>
            <VERS vnumber="12"> Tua ciangin bawngpite lamlian dung zui-in Bethshemesh lamah tang takin pai uh a, a paikawmun ham uh hi; taklam ah hitaleh veilam ah hitaleh kihei lo uh a, Filistia uliante in Bethshemesh gamgi ciang dong a nung a zui uh hi.
            </VERS>
            <VERS vnumber="13"> Tu-in Bethshemesh uliante in kuam sungah a mangbuh uh a lak laitak ahi hi. Amaute khuadakin Thuciamna Singkuang a muh uh ciangin, a muhna uh hangin amaute lungdam uh hi. </VERS>
            <VERS vnumber="14"> Bethshemesh khuami Joshua’ lo ah a leeng hong tungin tua munah khawl hi. Tua lai-ah suangtum lianpi khat om hi. Amaute in a leeng singte ekkhamin a bawngpite Topa’ tungah meihal biakna-in a pia uh hi. </VERS>
            <VERS vnumber="15"> Levi mite in Topa’ Thuciamna Singkuang le a gei-a om kham milim a omna singkuang la-in suangtumpi tungah a koih uh hi. Bethshemesh mite in tua ni-in Topa’ tungah meihal biaknate le biakpiaknate a pia uh hi. </VERS>
            <VERS vnumber="16"> Filistia ulian ngate in tua bang teng a muh khit uh ciangin tua ni mahin Ekron-ah a ciahkik uh hi.
            </VERS>
            <VERS vnumber="17"> Filistia-te in mawhna hanga biakna-in Topa’ tungah a piak uh kham uilutte in: Ashdod ading khat, Gaza ading khat, Ashkelon ading khat, Gad ading khat le Ekron ading khat ahi hi. </VERS>
            <VERS vnumber="18"> Ulian ngate’ uk Filistia mite khuakulh tawh a ki-um khuapite le a ki-um lo khuaneute adingin a khua phazah tawh kizui-in kham simbengte zong ahi hi. Topa’ Thuciamna Singkuang a koihna gei uha suangtumpi pen Bethshemesh khuami Joshua’ lo ah tuni dongin teci ahi hi.
            </VERS>
            <VERS vnumber="19"> Amaute in Topa’ Thuciamna Singkuang en uh ahih manin amah in Bethshemesh mite pawlkhat that hi. Amah in amaute sawmsagih that a, mite lakah Topa in mi tampi that ahih manin mite thuum uh hi.
            </VERS>
            <VERS vnumber="20"> Tua ciangin Bethshemesh mite in, “Hih a siangtho Pasian, Topa’ mai-ah kua om zo ding ahi hiam? Eite’ kiang panin kua kiangah amah paisak ding ihi hiam?” a ci uh hi. </VERS>
            <VERS vnumber="21"> Tua ahih ciangin amaute in Kiriathjearim-ah a teeng mite kiangah kamtaite sawl uh a, “Filistia-te in Topa’ Thuciamna Singkuang hong puakkik khin uh hi. Hong paisuk unla, no kiangah puato un,” a ci uh hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Tua ciangin Kiriathjearim mite hong pai-in Topa’ Thuciamna Singkuang puato uh a, mualtungah a om Abinadab’ inn-ah paipih uh hi. Topa’ Thuciamna Singkuang a en dingin amaute in ama tapa Eleazar a ap uh hi.
            </VERS>
            <VERS vnumber="2"> Kiriathjearim-ah Thuciamna Singkuang a om a kipan, hun saupi, kum sawmnih bang pha a, Israel mite khempeuh in Topa ngai-in thuum uh hi.
            </VERS>
            <VERS vnumber="3"> Tua ciangin Samuel in Israel mite khempeuh kiangah, “Na lungsim khempeuh uh tawh Topa’ lamah a kiheikik na hih uhleh note’ lak panin gamdang pasian-te le Ashtaroth nusian milim koihkhia-in Topa’ lamah na lungsim uh ngat unla, amah bek bia un. Tua hileh amah in Filistia-te’ khut sung panin note hong hon khia ding hi,” a ci hi. </VERS>
            <VERS vnumber="4"> Tua ahih ciangin Israel-te in Baal-te le Ashtaroth koihkhia-in Topa bek a bia uh hi.
            </VERS>
            <VERS vnumber="5"> Tua ciangin Samuel in, “Israel-te khempeuh Mizpah-ah khawm un. Note adingin Topa’ tungah thu ka ngen ding hi,” a ci hi. </VERS>
            <VERS vnumber="6"> Tua ahih ciangin amaute Mizpah-ah kikhawm uh a, tui tawi-in Topa’ mai-ah sung khia uh a, tua ni-in an tangin tua lai munah, “Topa’ tungah i khial khinzo hi,” a ci uh hi. Samuel in Israel mite Mizpah-ah thu khen hi. </VERS>
            <VERS vnumber="7"> Israel mite Mizpah-ah a kikhopna thu Filistia-te in a zak uh ciangin Israel-te a sim dingin Filistia uliante kuanto uh hi. Israel mite in tua thu a zak uh ciangin amaute in Filistia-te kihta uh hi. </VERS>
            <VERS vnumber="8"> Tua ciangin Israel mite in Samuel kiangah, “Filistia-te’ khut sung panin amah in eite hong hotkhiat theih nadingin Topa i Pasian’ tungah eite adingin thunget na khawl kei in,” a ci uh hi. </VERS>
            <VERS vnumber="9"> Tua ahih ciangin Samuel in nawi a ne lai tuuno khat la-in Topa’ tungah a bupin meihal biakna-in a pia hi. Israel-te adingin Topa’ tungah Samuel kiko a, Topa in amah na dawng hi. </VERS>
            <VERS vnumber="10"> Samuel in meihal biakna a piak laitakin Filistia-te in Israel-te a sim dingin hong nai uh hi. Ahih hangin Topa in aw lianpi tawh tua ni-in Filistia-te thawn gawpin amaute buaisak gawp a, Israel-te’ mai-ah amaute kinotkhia hi. </VERS>
            <VERS vnumber="11"> Tua ciangin Mizpah panin Israel-te pai khia-in Filistia-te delh uh a, Bethkar nuai ciang dong amaute a vat gawp uh hi.
            </VERS>
            <VERS vnumber="12"> Tua ciangin Samuel in suangtum khat la-in Mizpah le Jeshanah kikalah phut a, a min Ebenezer a phuak hi; bang hang hiam cih leh amah in, “Hih pen Topa in eite hong huhna teci ahi hi,” a ci hi. </VERS>
            <VERS vnumber="13"> Tua ahih ciangin Filistia-te kizo a, Israel-te’ gam sungah tumkik nawn lo uh hi. Samuel’ hunsung khempeuh Topa in Filistia-te langpang hi. </VERS>
            <VERS vnumber="14"> Israel-te’ tung panin Filistia-te in a laksa khuapite, Ekron panin Gath ciang kikal sungteng, Israel-te tungah kipiakik a, Israel-te in Filistia-te’ khut sung panin a gam uh lakik uh hi. Israel-te le Amor mite kikalah zong kilemna om hi.
            </VERS>
            <VERS vnumber="15"> Samuel in a nuntak sung tawntung Israel-te thu khen hi. </VERS>
            <VERS vnumber="16"> A kumkumin Bethel, Gilgal le Mizpah-ah kot pai a, amah in hih munte khempeuh ah Israel-te thu khen hi. </VERS>
            <VERS vnumber="17"> Tua ciangin Ramah-ah amah ciahkik zel hi; bang hang hiam cih leh tua lai-ah ama inn om a, tua lai-ah zong Israel-te tungah thukhen na mah a sem hi. Amah in tua lai-ah Topa ading biakna tau khat a lam hi.</VERS>
        </CHAPTER>
        <CHAPTER cnumber="8">
            <VERS vnumber="1"> Samuel a teek ciangin amah in Israel-te’ tungah thukhenin a tapate a koih hi. </VERS>
            <VERS vnumber="2"> A ta upa’ min Joel hi a, a nihna’ min Abijah ahi hi. Amaute pen Beersheba-ah thukhente ahi uh hi. </VERS>
            <VERS vnumber="3"> Ahih hangin a tapate amah bangin gamta lo uh a, sum ngah ding lam bek kin uh ahih manin sumgolh la-in thuman hei khia uh hi.
            </VERS>
            <VERS vnumber="4"> Tua ciangin Israel upate kikhawmin Ramah-a Samuel kiangah pai-in </VERS>
            <VERS vnumber="5"> ama kiangah, “En in, nang na teek ta a, na tapate in nangma khekhap hong zui lo uh hi. Tua ahih manin minam dangte khempeuh mah bangin kote hong uk dingin kote adingin kumpi khat seh in,” a ci uh hi. </VERS>
            <VERS vnumber="6"> Ahih hangin amaute in, “Kote hong uk dingin kumpi khat hong pia in,” a cih uh ciangin hih thu in Samuel lungkim losak hi. Samuel in Topa’ kiangah thu ngen hi. </VERS>
            <VERS vnumber="7"> Tua ciangin Topa in Samuel kiangah, “Amaute in nang kiangah hong gen thu khempeuh ngai in; bang hang hiam cih leh amaute in nang hong nial hi lo a, amaute tungah kumpi hihna panin kei hong nial ahi uh hi. </VERS>
            <VERS vnumber="8"> Egypt panin amaute ka pai khiatpih a kipan tuni dongin amaute in kei hong nusia-in pasian dangte’ na semin, kei’ tungah hong bawlnate khempeuh mah bangin amaute in nang tungah zong hong bawl ahi uh hi. </VERS>
            <VERS vnumber="9"> Tua ahih ciangin tu-in amaute’ thu ngai in. Amaute limtakin hilhkholin, amaute’ tungah a uk ding kumpipa’ hih zia ding lak bek in,” a ci hi.
            </VERS>
            <VERS vnumber="10"> Tua ahih ciangin Samuel in ama tung panin kumpi khat a ngen mite kiangah Topa’ thugen khempeuh a gen hi. </VERS>
            <VERS vnumber="11"> Amah in, “Note hong uk ding kumpipa’ hih zia dingte in: Amah in na tapate uh la-in a leengte-ah na semin a sakol nasem ding le a leengte mai-ah a tai dingin seh ding hi. </VERS>
            <VERS vnumber="12"> Tua ciangin amah in ama adingin a tul-a uk le a sawmnga a ukte le pawlkhatte a lo kho-in a an a la ding le a galsung nazatte le a leeng nate a bawl dingin seh ding hi. </VERS>
            <VERS vnumber="13"> Amah in na tanute uh paknamtui bawl ding, anhuan ding le an em dingin la ding hi. </VERS>
            <VERS vnumber="14"> Amah in na lote uh, na leenggui lote uh le na oliv lote uh sung panin a limci pen teng la-in ama nasemte tungah pia ding hi. </VERS>
            <VERS vnumber="15"> Amah in na an le na leenggahte uh sawm-ah-khat la-in ama uliante le ama nasemte tungah pia ding hi. </VERS>
            <VERS vnumber="16"> Amah in na nasem numeite uh, na nasem pasalte uh, na bawngte, uh le na late uh a gina pen teng la-in ama na a sem dingin koih ding hi. </VERS>
            <VERS vnumber="17"> Amah in na tuuhonte uh sawm-ah-khat la dinga, note pen ama sila na hi ding uh hi. </VERS>
            <VERS vnumber="18"> Tua ni ciangin note adingin na teelsa uh na kumpipa uh hangin note na kiko ding uh a, ahih hangin tua ni ciangin Topa in note hong dawng lo ding hi,” a ci hi.
            </VERS>
            <VERS vnumber="19"> Ahih hangin mite in Samuel’ thu ngai nuam lo uh hi. Amaute in, “Hilo! Kote’ tungah kumpi khat ka nei ding uh hi. </VERS>
            <VERS vnumber="20"> Kote zong minam dangte khempeuh mah bangin, ka kumpipa uh’n kote hong ukin kote’ mai-ah pai-in ka galte uh hong dosak ding hi,” a ci uh hi. </VERS>
            <VERS vnumber="21"> Samuel in mite’ thugen khempeuh a zak khit ciangin Topa’ kiangah tua thute a genkik hi. </VERS>
            <VERS vnumber="22"> Tua ciangin Topa in Samuel kiangah, “Amaute’ thu ngai inla, amaute-a’ dingin kumpi khat koih in,” a ci hi. Tua ciangin Samuel in Israel mite kiangah, “Mi khempeuh na khuapi ciat uhah ciah un,” a ci hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Benjamin-te sung panin Afiah’ tapa Bekorath, a tapa Zeror, a tapa Abiel, a tapa Kish min nei, Benjamin-te mihau khat a om hi. </VERS>
            <VERS vnumber="2"> Amah in tangval a melhoih, a min Saul ahi tapa khat nei hi. Israel mite lakah amah sangin a melhoih zaw, a thacing zaw khat zong om lo a, midang khempeuh ama liangko ciang bek pha uh hi.
            </VERS>
            <VERS vnumber="3"> Tua laitakin Saul’ pa Kish’ late a mang hi. Tua ahih ciangin Kish in a tapa Saul kiangah, “Nasemte khat sam inla, late va zong in,” a ci hi. </VERS>
            <VERS vnumber="4"> Tua ahih ciangin amaute in Efraim mual tung gam teng le Shalisha gam teng nawkin zong uh a, ahih hangin mu lo uh hi. Tua ciangin amaute in Shaalim gam teng zong uh a, ahih hangin tua gamah na om tuan lo hi. Tua ciangin amaute in Benjamin gam teng zong uh a, ahih hangin mu sam lo uh hi.
            </VERS>
            <VERS vnumber="5"> Zuf gam a tun uh ciangin Saul in amah tawh a om a nasem pa kiangah, “Hong pai in, ciahkik ni. Tua hikeileh ka pa in late ngaihsun nawn loin eite hong lunghimawh zaw kha ding hi,” a ci hi. </VERS>
            <VERS vnumber="6"> Ahih hangin a nasem pa in, “En in, hih khuapi sungah Pasian’ mi khat om a, a kizahtak mi khat ahi hi. Ama gen khempeuh a manin tung hi. Tua lai-ah pai ni. Eite’ khualzin khiatna thu amah in hong gen thei kha ding hi,” a ci hi. </VERS>
            <VERS vnumber="7"> Tua ciangin Saul in a nasem pa kiangah, “Ahih hangin pai lehang, tua mipa bang puak ding ihi hiam? I van sunga i anlum beita a, Pasian’ mipa kiangah i puak ding letsong om lo hi. Bang nei nawn ihi hiam?” a ci hi. </VERS>
            <VERS vnumber="8"> Tua ciangin a nasem pa in Saul dawngkikin, “Hih lai-ah ngun sumnen tang khat ka nei hi. I vai hong gen nadingin Pasian’ mipa kiangah ka pia ding hi,” a ci hi. </VERS>
            <VERS vnumber="9"> (Tua ma lai-in Israel-te sungah mi khat in Pasian kiangah thudong dingin a pai ciangin amah in, “Hong pai in, thumu pa kiangah va pai ni,” ci hi. Bang hang hiam cih leh tuhuna kamsang i cihte tua ma-in thumu pa kici hi.) </VERS>
            <VERS vnumber="10"> Tua ciangin Saul in a nasem pa kiangah, “Tua ahihleh hoih hi, va pai ni,” a ci hi. Tua ahih ciangin Pasian’ mipa a omna khuapi-ah amaute a pai uh hi.
            </VERS>
            <VERS vnumber="11"> Amaute khuapi omna mual tungah a paitoh laitakun khuapi panin tui tawi dingin hong pai khia nungaknote tawh kituak uh ahih manin amaute kiangah, “Thumu pa hih lai-ah a om hiam?” a ci uh hi. </VERS>
            <VERS vnumber="12"> Amaute in, “Amah om hi; note’ mai diakah pai hi. Kinawh un; khuapi sungah tu mahmahin hong pai hi. Bang hang hiam cih leh mite in tuni-in mual tunga biakna-ah biakna pia uh hi. </VERS>
            <VERS vnumber="13"> Khuapi sung na lut phetun mual tunga biakna-ah an ne dingin a pai ma-in amah na mu ding uh hi. Amah in biakpiakna thupha pia ding ahih manin ama pai mateng mite in an ne lo ding uh hi. Thupha a piak khit ciangin a kisam mite in ne thei pan uh hi. Tu-in paito un; bang hang hiam cih leh amah na tuakpah ding uh hi,” a ci uh hi. </VERS>
            <VERS vnumber="14"> Tua ahih ciangin khuapi-ah amaute paito uh hi. Khuapi sungah amaute a lut laitakun mual tunga biakna lamah Samuel a pai dingin amau’ lamah hong pai khia a mu uh hi.
            </VERS>
            <VERS vnumber="15"> Tu-in Saul hong pai ni a zan ni-in Samuel tungah Topa in thu na gen khin hi: </VERS>
            <VERS vnumber="16"> “Zing ciang tubang hunin Benjamin gam sung panin nang kiangah mi khat kong sawl dinga, nangmah in ka mi Israel-te tungah ulian dingin amah sathau na nilh ding hi. Amah in Filistia mite’ khut sung panin ka mite hon khia ding hi; bang hang hiam cih leh amaute’ kikona kei kiang hong tung khin ahih manin ka mite’ gimna ka mu khinzo hi,” a ci hi. </VERS>
            <VERS vnumber="17"> Samuel in Saul a muh ciangin Topa in ama kiangah, “Nang kiangah kong gen mipa hih lai-ah hong paita hi. Amah pen ka mite’ tungah a uk ding pa ahi hi,” ci-in a gen hi. </VERS>
            <VERS vnumber="18"> Tua ciangin Saul in kulhkongpi-ah Samuel va naihin, “Hong gen in; thumu pa’ inn koilai ahi hiam?” a ci hi. </VERS>
            <VERS vnumber="19"> Samuel in Saul dawngin, “Keimah, thumu pa ka hi hi; mual tunga biakna-ah keima mai-ah na paito in; bang hang hiam cih leh nangmah in tuni-in kei tawh an na ne dinga, zingsang ciangin nang hong ciahsakin na lungsim a om khempeuh nang kiangah kong gen ding hi. </VERS>
            <VERS vnumber="20"> Tuma ni thum lai-in a mang na late ahihleh, kimu khinta ahih manin tuate na lungsimah ngaihsun nawn kei in. Israel-te’ deihdeihte kua’ tungah om ahi hiam? Nang le na pa’ innkuante khempeuh tungah a om hi lo ahi hiam?” a ci hi. </VERS>
            <VERS vnumber="21"> Saul in dawngin, “Kei pen Israel minamte sung panin a tawm pen Benjamin-te hi lo ka hi hiam? Keima innkuan, Benjamin minam innkuan khempeuh sung panin a niam pen hi lo ahi hiam? Tua ahih ciangin bang hangin hih bangin kei tungah hong pau na hi hiam?” a ci hi.
            </VERS>
            <VERS vnumber="22"> Tua ciangin Samuel in Saul le a nasem pa samin inndei sungah paipih a, mihing sawmthum bang a pha a kisam mite lak tutna bul lamah a tusak hi. </VERS>
            <VERS vnumber="23"> Tua ciangin Samuel in anhuan pa kiangah, “Nang kiangah kong piak, ‘Na tuam koih in,’ kong cih pawl hong paipih in,” a ci hi. </VERS>
            <VERS vnumber="24"> Tua ahih ciangin anhuan pa in a khe le a kawngsa la-in Saul’ mai-ah a lui hi. Tua ciangin Samuel in, “Thei in, a kisit pen nang’ mai-ah hong kilui hi. Ne in; bang hang hiam cih leh leenglate tawh na nektheih nadingin a kiseh hun a cin mateng nang adingin hong kisitsak ahi hi,” a ci hi. Tua ahih ciangin tua ni-in Saul in Samuel tawh an ne khawm hi. </VERS>
            <VERS vnumber="25"> Amaute mual tunga biakna panin khuapi sungah a paisuk uh ciangin innkhumzangah Saul adingin lupna khat na kiphah a, a ihmu dingin amah lumsuk hi. </VERS>
            <VERS vnumber="26"> Khua a vak ciangin Samuel in innkhumzanga Saul samin, “Na paina dingah kong sawl theih nadingin tho in,” a ci hi. Tua ahih ciangin Saul tho-in, amah le Samuel, khuapi kongzingah a pai uh hi.
            </VERS>
            <VERS vnumber="27"> Amaute khuapi nawlah a paikawmun Samuel in Saul kiangah, “I mai-ah na nasem pa a paisuak nading gen inla, amah a paisuak khit ciangin nang’ tungah Pasian’ thute kong theihsak theih nadingin tawlkhat hih lai-ah khawl in,” a ci hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Tua ciangin Samuel in sathau thawl khat la a, ama lu tungah buakin amah nam a, “Topa in ama mi Israel-te tungah ulian dingin nang sathau hong nilh khin hi lo ahi hiam? Nangmah in Topa’ mite ukin a kiima om amau’ galte’ khut sung panin amaute na hon khia ding hi. Topa in ama luahte tungah ulian dingin nang sathau hong nilh khitna lim hih bang hi ding hi: </VERS>
            <VERS vnumber="2"> Tuni-in kei kiang panin na pai khiat ciangin Benjamin-te’ gam Rachel’ han kiang Zelzah-ah mihing nih na tuak dinga, amaute in nang kiangah, ‘Pai a na zon late kimu khin a, tu-in na pa in late ngaihsun nawn loin nangmah hong lunghimawh a, “Ka tapa bang cih ding ka hi hiam?” ci hi,’ hong ci ding uh hi. </VERS>
            <VERS vnumber="3"> Tua ciangin tua lai panin pai lai-in Tabor tawsaw lak na tung ding hi. Tua lai panin Bethel-a Pasian kiangah a paito, keelno thum a pua mi khat, anlum thum a pua adang khat le leenggahzu savun thawl khat a pua mi khat, mi thum in nang hong dawn ding uh hi. </VERS>
            <VERS vnumber="4"> Amaute in nang hong hopihin nangmah in amau’ tung panin na san ding anlum nih nang tungah hong pia ding uh hi. </VERS>
            <VERS vnumber="5"> Tua khit ciangin Filistia khuacingte a omna Gibeath-elohim na tung ding hi. Tua khuapi sung na tun ciangin amaute mai-ah, harp lasakna, khuangneu, tamngai le laiza lasakna tawh laamin awng kawmin mual tunga biakna panin hong paisuk kamsang honkhat na tuak ding hi. </VERS>
            <VERS vnumber="6"> Tua ciangin Topa’ kha in khauhtakin nang hong uk dinga, amaute tawh laamin awng khawmin mi tuamdang khatin na kikheel ding hi. </VERS>
            <VERS vnumber="7"> Hih limte nang tungah hong tun ciangin na tuah peuhpeuh na hih ding hi; bang hang hiam cih leh nang tawh Pasian hong om hi. </VERS>
            <VERS vnumber="8"> Tua ciangin keima mai Gilgal-ah na paisuk ding hi. Meihal biaknate le thunuama biaknate a pia dingin nang kiangah kei zong kong pai ding hi. Nang kiangah kei hong pai-in na hih ding teng kong lah mateng, ni sagih sung na ngak ding hi,” a ci hi.
            </VERS>
            <VERS vnumber="9"> Samuel nusia dingin a nunghei ciangin Pasian in ama tungah pianzia thak khat a pia hi. Tua ni-in Samuel’ gen limte khempeuh a piang hi. </VERS>
            <VERS vnumber="10"> Gibeah-ah amaute a tun uh ciangin, kamsang honkhat in amah na dawn hi. Pasian’ kha in khauhtakin amah hong man takpi a, amah zong amaute’ lakah laamin a awng hi. </VERS>
            <VERS vnumber="11"> Tua ciangin kamsangte tawh a gamtat khawmna, amah a theisa mi khempeuhte in a muh uh ciangin khatlekhat in, “Kish’ tapa’ tungah bang tung ahi hiam? Saul zong kamsang suak ahi hiam?” kici uh hi. </VERS>
            <VERS vnumber="12"> Tua ciangin tua lai-a mite khat in dongin, “Hih kamsang dangte kua’ tate ahi uh hiam?” a ci hi. Tua ahih ciangin, “Saul nangawn kamsang suak hi,” cihna paunak a kipatna hong suak hi. </VERS>
            <VERS vnumber="13"> Tua bangin laamin a otna a man ciangin mual tunga biakna tau omna-ah a pai hi.
            </VERS>
            <VERS vnumber="14"> Saul’ pano in amah le a nasem pa a muh ciangin, “Koi-ah pai na hi uh hiam?” a ci hi. Amah in, “Late a zong dingin ka pai uh hi. Late kimu zo lo ding ci-in ka theih uh ciangin Samuel kiangah ka pai uh hi,” a ci hi. </VERS>
            <VERS vnumber="15"> Tua ciangin Saul’ pano in, “Kong thum hi; Samuel in nang kiangah hong gen teng kei tungah hong gen in,” a ci hi. </VERS>
            <VERS vnumber="16"> Tua ciangin Saul in a pano kiangah, “Late a kimuh khitna ko kiangah teltakin hong kigen hi,” a ci hi. Ahih hangin Samuel in a gen kumpi suah nading thu tawh kisai ama tungah bangmah gen lo hi.
            </VERS>
            <VERS vnumber="17"> Tu-in Samuel in Mizpah-a Topa’ kiangah mite khawm hi. </VERS>
            <VERS vnumber="18"> Amah in Israel mite kiangah, “Israel-te’ Pasian, Topa in hih bangin ci hi: ‘Egypt panin Israel-te ka pai khiatpih a, Egypt-te’ khut sung le note hong nengniam kumpi gamte khempeuh’ khut sung panin note kong hon khia hi,’ ci hi. </VERS>
            <VERS vnumber="19"> Ahih hangin note in na tuahsiatnate uh le na lungkhamnate uh panin note a hong hon khia na Pasian uh tuni-in na nial uh a, note in, ‘Kote’ tungah kumpi khat koih in,’ na ci uh hi. Tua ahih ciangin tu-in na minam nam uh le a tul tulin Topa’ mai-ah kilak un,” a ci hi.
            </VERS>
            <VERS vnumber="20"> Tua ciangin Samuel in Israel minamte khempeuh a nai-ah hong paipih a, aisanna tawh Benjamin minam kila hi. </VERS>
            <VERS vnumber="21"> Amah in Benjamin minamte a behbehin hong paipih a, aisanna tawh Matri innkuan kila hi. A tawpna-ah amah in Matri innkuan a mi malin hong paipih a, aisanna tawh Kish’ tapa Saul kila hi. Ahih hangin amaute in amah a zon uh ciangin amah kimu zo lo hi. </VERS>
            <VERS vnumber="22"> Tua ahih ciangin amaute in Topa kiangah dongkik uh a, “Tua mipa hih lai-ah hong pai hiam?” ci uh a, Topa in, “En un, a mahmah van kawm lakah bu hi,” a ci hi. </VERS>
            <VERS vnumber="23"> Tua ciangin amaute tai-in tua lai mun panin amah hong paipih uh hi. Mite’ lakah amah a din ciangin mi khempeuh ama liangko ciang bek pha uh hi. </VERS>
            <VERS vnumber="24"> Tua ciangin Samuel in mi khempeuh tungah, “Topa in a teelsa mipa na mu uh hiam? Mi khempeuh lakah amah tawh a kibang khat zong om lo hi,” a ci hi. Tua ciangin mi khempeuh awngin, “Kumpipa khansau hen!” a ci uh hi.
            </VERS>
            <VERS vnumber="25"> Tua ciangin Samuel in kumpipa’ thuneihna le a nasepte mite kiangah gen a, amah in tuate laibu khat sungah gelhin Topa’ mai-ah a koih hi. Tua ciangin Samuel in mi khempeuh amau’ inn ciatah a ciahsak hi. </VERS>
            <VERS vnumber="26"> Saul zong Gibeah-a ama inn-ah ciah a, Pasian in amau’ lungsim a lawnsak mi thahatte zong amah tawh a pai uh hi. </VERS>
            <VERS vnumber="27"> Ahih hangin bangmah a man lo mi pawlkhat in, “Hih mipa in eite hong bangci hotkhiat zawh ding ahi hiam?” a ci uh hi. Amaute in amah simmawhin ama kiangah letsong puak lo uh hi. Ahih hangin amah in tua mite bangmah cih lo hi.</VERS>
        </CHAPTER>
        <CHAPTER cnumber="11">
            <VERS vnumber="1"> Tua ciangin Ammon mi Nahash a galkapte tawh paito-in Jabeshgilead umcih hi. Jabesh mite in Nahash kiangah, “Kote tawh kilemna hong bawl in; nangma na kong sem ding uh hi,” a ci uh hi. </VERS>
            <VERS vnumber="2"> Ahih hangin Ammon mi Nahash in amaute kiangah, “Hih thu khat tawh note tawh kilemna ka bawl ding hi. Keimah in note’ taklam mittang khempeuh khel khia-in Israel-te khempeuh tungah mindaina kong omsak ding hi,” a ci hi. </VERS>
            <VERS vnumber="3"> Jabesh upate in ama kiangah, “Israel-te’ gam sung khempeuh ah kamtaite ka sawltheih nadingun ni sagih sung a hun hong sot in. Tua ciangin kote hong hon khia ding kuamah a om kei le nang tungah kote kong kipia ding uh hi,” a ci uh hi. </VERS>
            <VERS vnumber="4"> Saul’ khua Gibeah-ah kamtaite a tun uh ciangin amaute in mite kiangah a thu gen uh a, tua ciangin mi khempeuh a gingin kap khia uh hi.
            </VERS>
            <VERS vnumber="5"> Tu-in Saul a bawngtalte’ nung zui-in lo panin hong ciah hi. Saul in, “Amaute a kah nadingin bang in mite nasak ahi hiam?” a ci hi. Tua ahih ciangin amaute in Jabesh mite’ thute ama kiangah a gen uh hi. </VERS>
            <VERS vnumber="6"> Saul in hih thute a zak ciangin Pasian’ kha in khauhtakin amah hanthawn a, nakpitakin a sin hong so hi. </VERS>
            <VERS vnumber="7"> Amah in bawng leengkai kap khat la a, tuate go-in semnen a, kamtaite sawlin Israel gam khempeuh ah khak a, “Saul le Samuel nung zui-in a kuan khia lo peuhmah a bawngtalte’ tungah hih bangin kihih ding hi,” ci-in a gen hi. Tua ciangin mite tungah Topa kihtakna hong tunga, mihing khat bangin amaute hong kuan khia uh hi. </VERS>
            <VERS vnumber="8"> Amah in Bezek-ah amaute a kaihkhop ciangin Israel mite tul zathum pha a, Judah mite tul sawmthum pha hi. </VERS>
            <VERS vnumber="9"> Amaute in a hong pai kamtaite kiangah, “Jabeshgilead mite tungah hih bangin gen un: ‘Zing ciang, sun hun ma-in note hong kihon khia ding hi,’ ci un,” a ci hi. Kamtaite hong tungin Jabesh mite kiangah a gen uh ciangin amaute lungdam uh hi. </VERS>
            <VERS vnumber="10"> Tua ahih ciangin Jabesh mite in Nahash kiangah, “Zing ciangin nang tungah kote kong kipia ding uh a, nangmah in hoih na sak bangbangin kote’ tungah nong hih ding hi,” a ci uh hi. </VERS>
            <VERS vnumber="11"> A zing ciangin Saul in mite pawl thumin a khen hi. Tua ciangin amaute’ giahphual laizangah zingsang tungin hong pai uh a, sun nisat dong Ammon-te a satlum uh hi. A suakta mite kithehthang uh a, amaute mi nih nangawn a omkhopna om nawn lo hi.
            </VERS>
            <VERS vnumber="12"> Tua ciangin mite in Saul kiangah, “‘Saul in eite hong uk ding hiam?’ a cite kua ahi hiam? Amaute i thah theih nadingin a mite hong paipih in,” a ci uh hi. </VERS>
            <VERS vnumber="13"> Ahih hangin Saul in, “Tuni-in mi khat zong kithat lo ding hi; bang hang hiam cih leh tuni pen Topa in Israel-te hong hotkhiat ni ahi hi,” a ci hi. </VERS>
            <VERS vnumber="14"> Tua ciangin Samuel in mite kiangah, “Hong pai un; Gilgal-ah pai-in kumpi dingin Saul kipsak phakik ni,” a ci hi. </VERS>
            <VERS vnumber="15"> Tua ahih ciangin mi khempeuh Gilgal-ah pai uh a, tua lai mun Topa’ mai Gilgal-ah Saul kumpi-in a koih uh hi. Amaute in tua lai Topa’ mai-ah thunuama biakna pia uh a, Saul le Israel mite khempeuh tua lai-ah nakpitakin lungdam khawm uh hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Tua ciangin Samuel in Israel-te khempeuh tungah, “En un, note in keima kiangah nong gen uh thu khempeuh ka hong mang a, note tungah kumpi khat ka koih khin hi. </VERS>
            <VERS vnumber="2"> Tu-in note’ makai pa pen kumpipa ahi hi. Keimah teekin ka sam kang ta a, ahi zongin note tawh ka tapate om hi. Ka neulai a kipan tuni dong note’ makai ka hi hi. </VERS>
            <VERS vnumber="3"> Hih lai-ah ka om hi; ka mawhna a om leh Topa’ mai le a sathau nilh pa’ mai-ah ka mawhna hong pulak un. Kua’ bawngtal ka laksak hiam? Ahih kei leh kua’ la ka laksak hiam? Ahih kei leh kua khem ka hi hiam? Kua nengniam ka hi hiam? Ahih kei leh keima mit a tawsak dingin kua’ tung panin sumgolh la ngei ka hi hiam? Ka mawhna nong lah theih uhleh kong dinkik ding hi,” a ci hi.
            </VERS>
            <VERS vnumber="4"> Tua ciangin amaute in, “Nangmah in kote nong khem kei a, zong nong nengniam kei a, mi khat peuhpeuh tung panin zong bangmah na la kei hi,” a ci uh hi. </VERS>
            <VERS vnumber="5"> Tua ciangin amah in amaute kiangah, “Note in kei tungah bangmah na muh lohna thu uh Topa pen note’ langkhat ah teci hi a, ama sathau nilh pa zong tuni-in teci ahi hi,” a ci hi. Tua ciangin amaute in, “Hi mah hi; Topa, i teci ahi hi,” a ci uh hi.
            </VERS>
            <VERS vnumber="6"> Tua ciangin Samuel in mite kiangah, “Moses le Aaron teelin Egypt gam panin na pu na pate uh a pai khiatpih Topa, teci ahi hi. </VERS>
            <VERS vnumber="7"> Tua ahih ciangin tuni-in note le na pu na pate uh adingin Topa in hotkhiatna a sepna thu khempeuh Topa’ mai note’ tungah hong genin kong mawhsak theih nadingin ding lai dih un. </VERS>
            <VERS vnumber="8"> Egypt-ah Jakob pai-in Egypt-te in amaute a netniam uh ciangin Topa’ tungah na pu na pate uh kiko uh a, Egypt panin na pu na pate uh pai khiatpihin hih lai munah amaute a tengsak ahi Moses le Aaron, Topa in a puak hi. </VERS>
            <VERS vnumber="9"> Ahih hangin amaute in Topa a Pasian uh mangngilh uh hi. Tua ahih ciangin amah in Hazor kumpipa Jabin’ galkap mangpa Sisera’ tung le Filistia-te tung le Moab kumpipa tungah amaute zuak a, hih mite in amaute sim uh hi. </VERS>
            <VERS vnumber="10"> Tua ciangin Topa tungah amaute kiko uh a, ‘Kote ka khial khin uh hi; bang hang hiam cih leh Topa nusia-in Baal-te le Ashtaroth na ka sem uh hi. Ahih hangin tu-in ka galte uh khut sung panin kote hong hon khia in; nangma na kong sem ding uh hi,’ a ci uh hi. </VERS>
            <VERS vnumber="11"> Tua ciangin Topa in Jerubbaal, Barak, Jefthah le Samuel hong sawl a, na kiim khempeuh uha na galte uh khut sung panin note hong hon khia a, note lungmuang takin na om uh hi. </VERS>
            <VERS vnumber="12"> Tua ciangin note a sim dingin Ammon kumpipa Nahash hong kuanna na muh uh ciangin, Topa na Pasian uh na kumpi uh hi napi-in note in kei kiangah, ‘Kumpi khat in kote hong uk ding hi,’ na ci uh hi.
            </VERS>
            <VERS vnumber="13"> “Tu-in note’ teelsa, note’ nget kumpipa en un; Topa in note’ tungah kumpi khat koih khinta hi. </VERS>
            <VERS vnumber="14"> Note in Topa zahtakin ama na sem a, ama aw ngai-in Topa’ thupiakna na langpan kei uh a, note a hong uk kumpipa le na Pasian uh na zuih uhleh thu hong nuam ding hi. </VERS>
            <VERS vnumber="15"> Ahih hangin note in Topa’ aw ngai loin Topa’ thupiakna na langpan uhleh Topa in note le na kumpipa uh hong langpan ding hi. </VERS>
            <VERS vnumber="16"> Tua ahih ciangin tu-in taang loin ding unla, note’ muhna-ah Topa in a hih ding hih na lian en un. </VERS>
            <VERS vnumber="17"> Tuhun pen mangbuh lak laitak hi lo ahi hiam? Amah in vanging le guah hong puaktheih nadingin Topa’ tungah thu ka ngen ding hi. Note adingin kumpi khat na ngetna uh hangin Topa’ muhna-ah na gamtatnasa na gitlohna uh a liatna thu thei-in na mu ding uh hi,” a ci hi. </VERS>
            <VERS vnumber="18"> Tua ahih ciangin Samuel in Topa’ tungah thu ngen a, Topa in tua ni-in van gingsakin guah zusak hi. Tua ciangin mi khempeuh in Topa le Samuel nakpitakin a zahtak uh hi.
            </VERS>
            <VERS vnumber="19"> Tua ciangin mi khempeuh in Samuel kiangah, “Kote ka sih loh nadingun na nasemte adingin Topa’ tungah thu ngen in; bang hang hiam cih leh ka khialhnasate uh banah kote adingin kumpi khat ngenin ka khialhnate uh banah hih siatna ka behlap lailai uh hi,” a ci uh hi. </VERS>
            <VERS vnumber="20"> Tua ciangin Samuel in mite kiangah, “Lau kei un; hih siatnate khempeuh na gamta khin uh hi. Ahi zongin Topa zuihna panin pial kei unla, na lungsim khempeuh uh tawh Topa’ na sem un. </VERS>
            <VERS vnumber="21"> Meetna hong pia thei lo, hong hon thei lo, a mawkna milimte biakna lamah pial kei un; bang hang hiam cih leh tuate pen a mawkna ahi hi. </VERS>
            <VERS vnumber="22"> Topa in ama min a khualna-in ama mite paai khia lo ding hi; bang hang hiam cih leh ama mi-in note hong bawl nadingin Topa lungkim khin hi. </VERS>
            <VERS vnumber="23"> Tua tham loin kei zong, note adingin Topa’ tungah thunget lohna tawh ka na khial het kei dinga, keimah in a hoih a man lampite note kong hilh ding hi. </VERS>
            <VERS vnumber="24"> Topa zahtak unla, na lungsim khempeuh uh tawh citakin ama na sem un; bang hang hiam cih leh note adingin amah in na lian hong bawlsaksate ngaihsun un. </VERS>
            <VERS vnumber="25"> Ahih hangin note na gamtat siat lai uhleh, note le na kumpipa uh, na nihun hong kiphiatkhia ding hi,” a ci hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Saul in uk ding a kipatin kum sawmthum pha a, kum sawmli le kum nih sung Israel-te a uk hi.
            </VERS>
            <VERS vnumber="2"> Saul in Israel-te mihing tulthum teel hi. Tul nihte Mikmash le Bethel mual tung gamah Saul tawh om a, tul khatte Benjamin gam sung Gibeah-ah a tapa Jonathan tawh om uh a, midang a omlaite amau’ inn a puanbuk ciat uhah amah in ciahsak hi.
            </VERS>
            <VERS vnumber="3"> Jonathan in Geba-ah a om Filistia-te’ khuacingte zo a, Filistia-te in tua thu za uh hi. Tua ciangin Saul in gam khempeuh ah peengkul tum a, “Hebru mi khempeuh zasak un,” a ci hi. </VERS>
            <VERS vnumber="4"> Tua ciangin Saul in Filistia khuacingte a zawhna le Filistia-te adingin Israel-te a huathuai ahihna zong Israel-te khempeuh in za uh hi. Gilgal-ah Saul a pawm dingin mite kisamkhia hi.
            </VERS>
            <VERS vnumber="5"> Tua ciangin Israel-te tawh a kido dingin Filistia-te kikhawmin, leeng tul sawmthum, sakol galkap tulguk le a galkapte tuipi gei-a sehnel zahin tampi pha uh hi. Amaute hong paito-in Bethaven nisuahna lam Mikmash-ah phual sat uh hi. </VERS>
            <VERS vnumber="6"> A galte in Israel mite neh mahmah ahih manin amaute haksatna sungah a omlam uh a kitheih uh ciangin suanghawm sung, leihawm sung, suang kawmlak, han lak le tuikhukte sungah bu uh a, </VERS>
            <VERS vnumber="7"> a dangte in Jordan ngahmun kantanin Gad le Gilead gamah galkah uh hi. Saul ahihleh Gilgal-ah omlai a, amah tawh a om mi khempeuh zong lau-in liing uh hi.
            </VERS>
            <VERS vnumber="8"> Amah in Samuel’ seh hun, ni sagih sung a ngak hi. Ahih hangin Gilgal-ah Samuel hong pai lo a, ama kiang panin mite kithehthang hi. </VERS>
            <VERS vnumber="9"> Tua ahih ciangin Saul in, “Meihal biakna le thunuama biakna hih lai kei kiangah hong paipih un,” a ci hi. Tua ciangin amah in meihal biakna a pia hi. </VERS>
            <VERS vnumber="10"> Meihal biakna a piak a man khit phetin Samuel hong tunga, amah a dawn ding le a hopih dingin Saul pai khia hi. </VERS>
            <VERS vnumber="11"> Samuel in, “Bang hih na hi hiam?” a ci hi. Saul in, “Kei kiang panin mite kithehthangin, a ni kiseh sungin nang lah hong tung lo a, Mikmash-ah Filistia-te a kikhopna ka muh ciangin </VERS>
            <VERS vnumber="12"> keimah in, ‘Tu-in Filistia-te keimah hong hih dingin Gilgal-ah hong paisuk ding uh a, keimah in Topa’ maipha ka ngen nai kei hi,’ ka ci hi. Tua ahih ciangin kei mahmah kisawl tawmin meihal biakna ka pia hi,” a ci hi.
            </VERS>
            <VERS vnumber="13"> Tua ciangin Samuel in Saul kiangah, “Na hai gamtat hi; Topa na Pasian’ hong thupiakna na zui kei hi; bang hang hiam cih le Topa in Israel-te tungah kumpi dingin nang le na suanlekhakte a kipsaksuak ding ahi hi. </VERS>
            <VERS vnumber="14"> Ahih hangin tu-in na ukna kizomsuak lo dinga, Topa in ama lungsim bangin mi khat zong khin hi. Topa in nang hong thupiak zui lo na hih manin ama mite tungah ulian dingin Topa in amah seh khin hi,” a ci hi. </VERS>
            <VERS vnumber="15"> Tua ciangin Samuel dingin Gilgal panin Benjamin-te’ gam sung Gibeah-ah paito hi. Tua ciangin Saul in amah tawh a om mite mihing zaguk bang kaikhawm hi. </VERS>
            <VERS vnumber="16"> Saul, a tapa Jonathan le amau tawh a om mite Benjamin-te’ gam sung Gibeah-ah om uh hi. Ahih hangin Filistia-te in Mikmash-ah phual sat uh hi. </VERS>
            <VERS vnumber="17"> Tua ciangin Filistia-te’ giahphual panin galsimte pawl thumin hong kuan khia uh hi. Pawlkhatte Shual gam Ofrah lamah kihei-in, </VERS>
            <VERS vnumber="18"> pawlkhatte Bethhoron lamah kihei a, pawlkhatte gamlak lam Zeboiim kuam a kimuh sukna gamgi lamah kihei uh hi.
            </VERS>
            <VERS vnumber="19"> Tua laitakin Israel gam sung khempeuh ah sikseek khat zong om lo hi. Tua ahih manin Filistia-te in, “Hebru mite in amau adingin namsau ahi a, teipi ahi zongin hong seeksak kha ding hi,” a ci uh hi. </VERS>
            <VERS vnumber="20"> Israel-te pen a lokhawhna tu, a hei, ahih kei leh a phiaukawi a seek hiam dingin Filistia-te kiangah paisuk zel uh hi. </VERS>
            <VERS vnumber="21"> Lokhawhna tu le tuzum seek hiam thaman hamu bang hi a, hei seek hiam thaman le ciangkhutah sik phuh thaman mat khat bang ahi hi. </VERS>
            <VERS vnumber="22"> Tua ahih ciangin galdo-in Saul le Jonathan tawh a om mite khat peuhpeuh khut sungah namsau ahi a, teipi ahi zongin om lo a, ahi zongin Saul le a tapa Jonathan in nei uh hi. </VERS>
            <VERS vnumber="23"> Tua ciangin Filistia mite in Mikmash paina ciangka a cing dingin mi sawl uh hi.</VERS>
        </CHAPTER>
        <CHAPTER cnumber="14">
            <VERS vnumber="1"> Ni khat ni-in Saul’ tapa Jonathan in ama galhiam a pua tangvalpa kiangah, “Hong pai in; gal khat-a Filistia khuacingte kiangah pai ni,” a ci hi. Ahih hangin amah in a pa kiangah a pai ding thu gen lo hi. </VERS>
            <VERS vnumber="2"> Saul pen Migron-a om mang kawlsing nuai-a Gibeah nawlah om hi. Amah tawh a om mite zaguk bang pha a, </VERS>
            <VERS vnumber="3"> Shiloh-ah Topa’ siampi Eli’ tapa Finehas, a tapa Ikhabod, a sanggampa Ahitub’ tapa Ahijah in siampi puan silh hi. Mite in Jonathan a pai khiat khit lam thei lo uh hi. </VERS>
            <VERS vnumber="4"> Filistia khuacingte’ omna-ah pai ding Jonathan in a ngimna ciangka a pang khatah suangdawk khat omin, a pang langkhat ah zong suangdawk khat mah om hi. A khat min Bozez hi a, a langkhat min Seneh ahi hi. </VERS>
            <VERS vnumber="5"> Suangdawk khat pen Mikmash mai leilu lamah dawkin a khat pen Geba mai leitaw lamah dawk hi.
            </VERS>
            <VERS vnumber="6"> Tua ciangin Jonathan in ama galhiam a pua tangvalpa kiangah, “Hong pai in; dawibia mi hih khuacingte kiangah va pai ni. Topa in eite adingin hong hihsak kha ding hi. Bang hang hiam cih leh hotkhiat nadingin a tam a tawm in Topa nawngkaisak lo ding hi,” a ci hi. </VERS>
            <VERS vnumber="7"> Tua ciangin a galhiam puapa in ama kiangah, “Na lungsim in a sawm khempeuh hih in. Nang tawh ka om a, nang lungsim mah bangin kei’ lungsim zong ahi hi,” a ci hi. </VERS>
            <VERS vnumber="8"> Tua ciangin Jonathan in, “En in, hua mite kiangah galkahin amaute kiangah i va kilak ding hi. </VERS>
            <VERS vnumber="9"> Amaute in, ‘Note kiangah kong pai mateng uh hong ngak un,’ hong cih leh i omna munah taang loin i om dinga, amaute kiangah i paito kei ding hi. </VERS>
            <VERS vnumber="10"> Ahih hangin amaute in, ‘Ko’ kiangah hong paito un,’ hong cih leh eite i paito ding hi. Bang hang hiam cih leh Topa in eite’ khut sungah amaute hong pia khin hi. Hih pen eite adingin lim hi ding hi,” a ci hi.
            </VERS>
            <VERS vnumber="11"> Tua ahih ciangin Filistia khuacingte kiangah amau tegel va kilak uh hi. Filistia-te in, “En un, a bukna uh leivang panin Hebru mite hong pusuakkhia uh hi,” a ci uh hi. </VERS>
            <VERS vnumber="12"> Khuacing mite in Jonathan le a galhiam puapa na hopih uh a, “Ko kiangah hong paito un; na khat kong lak ding uh hi,” a ci uh hi. Tua ciangin Jonathan in a galhiam puapa kiangah, “Ka nung hong zuito in; bang hang hiam cih leh Topa in Israel-te’ khut sungah amaute hong pia khin hi,” a ci hi. </VERS>
            <VERS vnumber="13"> Tua ciangin Jonathan a khut le a khe tawh kahto-in a galhiam puapa a nungah pai hi. Jonathan in amaute vattuk a, a galhiam puapa in ama nungah amaute that hi. </VERS>
            <VERS vnumber="14"> Jonathan le a galhiam puapa in a mi thah masak tungin lo ekah khat dung zui-in lo kaihna kuak dung tawn lang tan sungah mihing sawmnih bang si hi. </VERS>
            <VERS vnumber="15"> Tua ciangin giahphual sung, gam sung le mite lakah apkhapna om hi. Khuacingte le galsimte nangawn liing uh hi. Zin liing a, buaina lianpi mahmah khat hong suak hi.
            </VERS>
            <VERS vnumber="16"> Benjamin-te’ gam sunga Gibeah-a Saul’ galvilte in a et uh ciangin hih lam hua lamah mihonte a kikhin muaimuai a mu uh hi. </VERS>
            <VERS vnumber="17"> Tua ciangin Saul in amah tawh a omkhawm mite kiangah, “Mi sim unla, eite kiang panin kua pai khia hiam thei un,” a ci hi. Amaute in mi a sim khit uh ciangin, Jonathan le a galhiam puapa na om lo hi. </VERS>
            <VERS vnumber="18"> Tua ciangin Saul in Ahijah kiangah, “Pasian’ Thuciamna Singkuang hih lai-ah hong paipih in,” a ci hi. Bang hang hiam cih leh tua hun laitakin Pasian’ Thuciamna Singkuang Israel mite tawh pai hi. </VERS>
            <VERS vnumber="19"> Saul in siampipa a hopih laitakin Filistia-te’ giahphual a buaina hong lian semsem hi. Tua ciangin Saul in siampipa kiangah, “Tua Thuciamna Singkuang lenin Topa thu dot ding hun om nawn lo hi,” a ci hi. </VERS>
            <VERS vnumber="20"> Tua ciangin Saul le amah tawh a om mi khempeuh kikhawmin galphualah pai uh hi. A galte khempeuh’ namsau in amau’ lawmte mah hih ciat a, kitawhnawina lianpi khat na om hi. </VERS>
            <VERS vnumber="21"> Tu-in tua hun ma-in Filistia-te tawh omkhawm khinin giahphual ah amaute tawh a pai khinsa Hebru mite nangawn Saul le Jonathan tawh a omkhawm Israel-te tawh a kipawl dingin kihei uh hi. </VERS>
            <VERS vnumber="22"> Tua mah bangin, Filistia-te a taina thu Efraim mual tung gamah a bu Israel mite khempeuh in a zak uh ciangin amaute in zong galphualah nakpitakin a nungdelh uh hi. </VERS>
            <VERS vnumber="23"> Tua ahih ciangin Topa in Israel-te tua ni-in hon khia a, galkidona in Bethaven a kheng hi.
            </VERS>
            <VERS vnumber="24"> Israel mite tua ni-in lungkham uh hi; bang hang hiam cih leh Saul in mite tungah kiciamna khat koih a, “Tu nitak mateng le ka galte ka thukzawh matengin an a ne pa in samsiatna ngah tahen,” a ci hi. Tua ahih ciangin mite khat beek in an ciam lo uh hi. </VERS>
            <VERS vnumber="25"> Mi khempeuh tulak a tun uh ciangin mun citengah khuaizu na om hi. </VERS>
            <VERS vnumber="26"> Mite tulak a lut uh ciangin, a khuaizu taak a, ahih hangin kuamah in ciam ngam vet lo uh hi. Bang hang hiam cih leh mite in tua kiciamna kihta uh hi. </VERS>
            <VERS vnumber="27"> Ahih hangin a pa in kiciamna tawh mite a thuhilhna Jonathan in za lo ahih ciangin amah in a khutsunga om a ciangkhut dawn dawk sakin khuaizu sungah diahin a ne hi. Tua ciangin a tha hatkik hi. </VERS>
            <VERS vnumber="28"> Tua ciangin mite khat in, “Na pa in kiciamna khat tawh nakpitakin mite thuhilh a, ‘Tuni-in an a ne mipa in samsiatna ngah tahen,’ ci hi,” a ci hi. Mite gim mahmah uh hi.
            </VERS>
            <VERS vnumber="29"> Tua ciangin Jonathan in, “Ka pa in gam sung nawngkaisak hi; hih khuaizu tawmno khat ka ciapna hangin ka tha a hatkikna mu un. </VERS>
            <VERS vnumber="30"> Mite in tuni-in a ut utun amau’ muhsa galte’ an kinusiate ne leh bangzah takin hoih zaw ding ahi hiam? Bang hang hiam cih leh tu-in Filistia-te i thah tam zo nai lo hi,” a ci hi.
            </VERS>
            <VERS vnumber="31"> Amaute in tua ni-in Mikmash panin Aijalon ciang dong Filistia-te sattuk uh hi. Tua ciangin mite gim mahmah uh hi. </VERS>
            <VERS vnumber="32"> Van kinusiate tungah mite va leengin, tuu le bawngtal le bawngnote a tuahtuahna munah go uh a, mite in tuate a si tawh a ne uh hi. </VERS>
            <VERS vnumber="33"> Tua ciangin Saul kiangah thu kiko a, “A si tawh sa nekna hangin Topa’ tungah mite khial uh hi,” kici hi. Tua ciangin amah in, “Na zuau gamtat khin uh hi; suangtum lian khat hih lai kei kiangah hong khuk dih un,” a ci hi. </VERS>
            <VERS vnumber="34"> Tua ciangin Saul in, “Mite lakah note pai-in amaute kiangah, ‘Mi khempeuh in a bawngtal ahi a, a tuu ahi zongin hih lai-ah hong paipihin go unla, a sa ne un; a si tawh nekna hangin Topa’ tungah khial kei un,’ ci un,” a ci hi. Tua ahih ciangin mi khempeuh in tua zanin a bawngtalte uh hong paipihin tua munah go uh hi. </VERS>
            <VERS vnumber="35"> Tua ciangin Saul in Topa ading biakna tau khat lam hi. Tua pen Topa adingin a lam masak biakna tau ahi hi.
            </VERS>
            <VERS vnumber="36"> Tua ciangin Saul in, “Filistia-te kiangah zanin paisukin zingsang khuavak dong amaute va su gawp ni; amaute mi khat zong siit kei ni,” a ci hi. Tua ciangin amaute in, “Hoih na sak peuhpeuh hih in,” a ci uh hi. Ahih hangin siampipa in, “Hih lai-ah Pasian kiang nai ni,” a ci hi. </VERS>
            <VERS vnumber="37"> Tua ciangin Saul in Pasian kiangah thu dong a, “Filistia-te kiangah ka paisuk ding hiam? Israel-te’ khut sungah amaute nong pia ding hiam?” a ci hi. Ahih hangin tua ni-in amah in dawng lo hi. </VERS>
            <VERS vnumber="38"> Tua ciangin Saul in, “Mi a makaite khempeuh aw, hih lai-ah hong pai un; hih mawhna tuni-in hong pianna thei unla mu un. </VERS>
            <VERS vnumber="39"> Bang hang hiam cih leh Israel-te a hon khia Topa a nuntak mah bangin, ka tapa Jonathan’ tungah tua mawhna a om leh zong, amah a si taktak ding hi,” a ci hi. Ahih hangin mite lak panin amah a dawng ngam mi khat zong om lo hi. </VERS>
            <VERS vnumber="40"> Tua ciangin amah in Israel-te khempeuh tungah, “Note langkhat ah na om ding uh a, kei le ka tapa Jonathan a langkhat ah ka om ding uh hi,” a ci hi. Tua ciangin mite in Saul kiangah, “Hoih na sak bangin hih in,” a ci uh hi.
            </VERS>
            <VERS vnumber="41"> Tua ahih ciangin Saul in, “Israel-te’ Pasian Topa aw, bang hangin tuni-in na nasem pa hong dawng lo na hi hiam? Hih mawhna kei tung ahi a, ka tapa Jonathan’ tungah ahi zongin a om leh, Israel-te’ Pasian Topa aw, Urim hong pia in; ahih hangin hih mawhna na mi Israel-te tungah om ahihleh Thummim hong pia in,” a ci hi. Tua ciangin Jonathan le Saul kila a, a midangte suakta hi. </VERS>
            <VERS vnumber="42"> Tua ciangin Saul in, “Kei le ka tapa Jonathan kikalah ai san un,” a ci hi. Tua ciangin Jonathan kila hi.
            </VERS>
            <VERS vnumber="43"> Tua ciangin Saul in Jonathan kiangah, “Na gamtatnasa hong gen in,” a ci hi. Jonathan in ama kiangah gen a, “Ka khutsunga om ciangkhut dawn tawh khuaizu tawmkhat ka ciam hi. Hih lai-ah ka om hi; kei a si dingin ka kiging hi,” a ci hi. </VERS>
            <VERS vnumber="44"> Tua ciangin Saul in, “Nang na sih taktak kei taak leh Pasian in kei hong dawm kei tahen, Jonathan aw,” ci-in a kiciam hi. </VERS>
            <VERS vnumber="45"> Tua ciangin mite in Saul kiangah, “Israel-te sungah hih gualzawhna lian a piangsak Jonathan si ding ahi hiam? Hi dek peuhmah lo ding! Topa a nuntak mah bangin, a lu tunga samzang khat zong leilakah kia lo ding hi; bang hang hiam cih leh amah in Pasian tawh tuni-in tua thu piangsak hi,” a ci uh hi. Tua ahih ciangin mite in Jonathan hon khia uh a, amah si lo hi. </VERS>
            <VERS vnumber="46"> Tua ciangin Filistia-te a delhna panin Saul khawl a, Filistia-te zong amau’ munah a ciah uh hi.
            </VERS>
            <VERS vnumber="47"> Saul, Israel-te tungah kumpi a suah khit ciangin mun khempeuha ama galte khempeuh, Moab-te, Ammon-te, Edom-te, Zobah kumpite le Filistia-te a do hi. A galsimna peuhpeuhah amah gualzo tawntung hi. </VERS>
            <VERS vnumber="48"> Amah in hangtakin hihin Amalek-te vat gawp a, amaute a su gawp mite’ khut sung panin Israel-te a hon khia hi.
            </VERS>
            <VERS vnumber="49"> Tu-in Saul’ tapate pen Jonathan, Ishvi le Malkhishua hi a, a tanu nihte: a u zaw min Merab hi a, a nau zaw’ min Mikhal hi a, </VERS>
            <VERS vnumber="50"> Saul’ zi min Ahinoam hi a, Ahimaaz’ tanu ahi hi. A galkap mangpa’ min Abner hi a, Saul’ pano Ner’ tapa ahi hi. </VERS>
            <VERS vnumber="51"> Saul’ pa Kish le Abner’ pa Ner pen Abiel’ tapate ahi uh hi.
            </VERS>
            <VERS vnumber="52"> Saul’ nuntak sung khempeuh Filistia-te tawh nakpi taka kidona om hi. Saul in, mi thahat khat peuhpeuh ahi a, mi hang khat peuhpeuh ahi zongin a muh ciangin, tua mipa ama galkap dingin pawlbawl pahpah hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Samuel in Saul kiangah, “Topa in ama mi Israel-te tungah kumpi dingin nang sathau a nilh dingin kei hong sawl hi. Tua ahih ciangin tu-in Topa’ thugen ngai in. </VERS>
            <VERS vnumber="2"> Vanglian Topa in hih bangin ci hi: ‘Amaute Egypt panin hong pai khiat lai-in amaute in lampi-ah Israel-te a nialna uh hangin Amalek mite gim ka pia ding hi. </VERS>
            <VERS vnumber="3"> Tu-in pai-in Amalek mite vat gawp unla, amaute’ neih khempeuh susia mang khin un. Amaute siit loin, numei le pasal, naupang le nawine laite, bawngtal le tuu, kalaoh le la, that un,’ ci hi,” a ci hi.
            </VERS>
            <VERS vnumber="4"> Tua ahih ciangin Saul in Israel mite sam a, Telaim-ah khe galkap mi tul zanih le Judah mi tul sawm kaikhawm hi. </VERS>
            <VERS vnumber="5"> Tua ciangin Amalek khuapi-ah Saul hong pai-in kuam sungah pangsim hi. </VERS>
            <VERS vnumber="6"> Tua ciangin Saul in Ken mite kiangah, “Pai un; kihem khia un. Amalek mite lak panin pai khiasuk un. Tua hikeileh amaute tawh note kong susiakhawm kha ding hi. Bang hang hiam cih leh Egypt panin Israel-te hong pai khiat lai-in amaute khempeuh tungah migitna na lak uh hi,” a ci hi. Tua ahih ciangin Amalek mite lak panin Ken mite kihem khia uh hi. </VERS>
            <VERS vnumber="7"> Tua ciangin Saul in Havilah panin Egypt nisuahna lama om Shur ciang dong Amalek-te zo hi. </VERS>
            <VERS vnumber="8"> Amah in Amalek-te’ kumpipa Agag a hingin man a, mi khempeuh namsau tawh that mang hi. </VERS>
            <VERS vnumber="9"> Ahih hangin Saul le mite in Agag le a hoih pen tuute, bawngtalte, gannote, tuunote le a hoih khempeuh khawi uh a, tuate that mang khin lo uh hi. A kisimmawh bangmah a man lo khempeuh amaute in that mang uh hi.
            </VERS>
            <VERS vnumber="10"> Topa’ thu Samuel tungah hong tung hi: </VERS>
            <VERS vnumber="11"> “Kumpi-in Saul ka koih ka kisik hi. Bang hang hiam cih leh amah pen keimah zuihna panin kiheikik a, ka thupiaknate sem lo hi,” a ci hi. Tua ciangin Samuel heh hi; zan tawntung Topa’ tungah kiko hi. </VERS>
            <VERS vnumber="12"> Tua ciangin Saul a dawn dingin zingsangin Samuel tho baih hi. Samuel kiangah, “Karmel-ah Saul hong pai hi. Amah in ama adingin phawkna mual khat phutin, kihei-in paisuak a, Gilgal-ah paisuk hi,” kici hi. </VERS>
            <VERS vnumber="13"> Tua ciangin Samuel hong pai a, Saul in ama kiangah, “Topa’ thupha na tungah hong tung hen. Topa’ thupiakna ka sem khin hi,” a ci hi. </VERS>
            <VERS vnumber="14"> Tua ciangin Samuel in, “Tua ahihleh ka bil-a tuu hamna le ka zak bawngtalte’ hamna bang ahi hiam?” a ci hi. </VERS>
            <VERS vnumber="15"> Saul in, “Amaute in Amalek-te kiang panin tuate hong paipih uh hi; bang hang hiam cih leh Topa na Pasian tungah biakna piak nadingin a limci pen tuute le bawngtalte mite in siit uh a, a dangte ka that mang khin uh hi,” a ci hi. </VERS>
            <VERS vnumber="16"> Tua ciangin Samuel in Saul kiangah, “Khawl in! Topa in tuzanin kei kiangah hong gen thu nang kiangah kong gen ding hi,” a ci hi. Tua ciangin amah in Samuel kiangah, “Hong gen in,” a ci hi.
            </VERS>
            <VERS vnumber="17"> Tua ciangin Samuel in, “Nang na kineu ngaihsut hun a om hangin, tu-in nang pen Israel minamte’ lutang hi lo na hi hiam? Topa in Israel-te tungah kumpi-in nang sathau hong nilh hi. </VERS>
            <VERS vnumber="18"> Topa in nasem dingin nang hong sawl a, ‘Pai in; mawhnei Amalek mite va susia mang inla, amaute a bei mateng va sim gawp in,’ hong ci hi. </VERS>
            <VERS vnumber="19"> Tua ahih ciangin bang hangin Topa’ thu mang lo na hi hiam? Bang hangin vankinusiate bawhin Topa’ muhna-ah a sia gamta na hi hiam?” a ci hi. </VERS>
            <VERS vnumber="20"> Tua ciangin Saul in Samuel kiangah, “Keimah in Topa’ thu ka mang a, Topa in hong sawl nasepna-ah pai khinin, Amalek kumpipa Agag kong ciahpih khin a, Amalek mite ka susia mang khin hi. </VERS>
            <VERS vnumber="21"> Ahih hangin mite in a kinusiate, tuute le bawngtalte, suksiat dinga a ki-ap na hoih pente Gilgal-ah Topa na Pasian piak dingin la uh hi,” a ci hi. </VERS>
            <VERS vnumber="22"> Tua ciangin Samuel in, “Topa in meihal biaknate le biakpiaknate Topa’ thu man ding zahin deih ahi hiam? En in, biakpiakna sangin thu man ding hoih zaw a, tuutal thaute sangin thu ngaih ding hoih zaw hi.
            </VERS>
            <VERS vnumber="23"> Bang hang hiam cih leh lehdona pen aisan mawhna bangmah hi a, lungkhauhna pen mawhna le milim biakna mah a bang ahi hi. Nangmah in Topa’ thu nial khin na hih manin, amah in zong kumpi hihna pan nang hong nolh khin hi,” a ci hi.
            </VERS>
            <VERS vnumber="24"> Tua ciangin Saul in Samuel kiangah, “Ka khial khin hi; bang hang hiam cih leh keimah in mite kihta-in amau’ thu mang kha ka hih manin Topa’ thupiakna le nangma thute ka palsat khin hi. </VERS>
            <VERS vnumber="25"> Tua ahih ciangin tu-in kong thum hi; ka khialhna hong maisak inla, Topa ka biaktheih nadingin kei hong lehzuihkik in,” a ci hi. </VERS>
            <VERS vnumber="26"> Tua ciangin Samuel in Saul kiangah, “Nang tawh kong kilehkik kei ding hi; bang hang hiam cih leh nangmah in Topa’ thu na nial khin a, Israel-te’ tungah kumpi hihna panin Topa in nang hong nolh khin hi,” a ci hi. </VERS>
            <VERS vnumber="27"> A pai khia dingin Samuel a kihei laitakin Saul in a puantualpi mongin len a, a puan kikeek hi. </VERS>
            <VERS vnumber="28"> Tua ciangin Samuel in ama kiangah, “Topa in Israel-te’ kumpi gam nang’ tung panin tuni-in bal khia-in nang sangin a hoih zaw na veengpa tungah pia khin hi. </VERS>
            <VERS vnumber="29"> Israel-te’ minthang Pasian in zong zuaugen lo dinga, zong kisik lo ding hi; bang hang hiam cih leh a kisik dingin amah mi hi lo hi,” a ci hi. </VERS>
            <VERS vnumber="30"> Tua ciangin amah in, “Ka khial khin hi; ahi zongin tu-in keima mi upate mai le Israel-te’ mai-ah kei hong pahtawi inla, Topa na Pasian ka biaktheih nadingin kei hong zuikik in,” a ci hi. </VERS>
            <VERS vnumber="31"> Tua ahih ciangin Saul’ nung zui-in Samuel kilehkik a, Saul in Topa a bia hi.
            </VERS>
            <VERS vnumber="32"> Tua ciangin Samuel in, “Amalek-te’ kumpi Agag hih lai ka kiangah hong paipih in,” a ci hi. Tua ciangin Agag launa linna tawh ama kiangah hong pai hi. Agag in, “Sih ding lungkhamna hong tung taktak ta hi,” a ci hi. </VERS>
            <VERS vnumber="33"> Tua ciangin Samuel in, “Na namsau in nute ta bei-in a bawl mah bangin na nu zong ta bei hi ta ding hi,” a ci hi. Tua ciangin Samuel in Topa’ mai Gilgal-ah Agag a semnen hi.
            </VERS>
            <VERS vnumber="34"> Tua ciangin Ramah-ah Samuel pai a, Gibeah-a a inn-ah Saul zong a ciahto hi. </VERS>
            <VERS vnumber="35"> Samuel in ama sih ni dong Saul mukik lo a, ahih hangin Saul’ hangin Samuel a dah hi. Israel-te tungah kumpi-in Saul a koih manin Topa kisik hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Topa in Samuel kiangah, “Israel-te tungah kumpi hihna panin amah ka nolh khitna mu napi-in Saul’ hangin bang tanvei dah ding na hi hiam? Na sathau biingah sathau thun inla, pai in; Bethlehem mi Jessi kiangah kong sawl ding hi. Bang hang hiam cih leh ama tapate lak panin keima-a’ ding kumpi khat ka la khin hi,” a ci hi. </VERS>
            <VERS vnumber="2"> Samuel in, “Bangci pai theih ding ka hi hiam? Saul in za le amah in kei hong that ding hi,” a ci hi. Tua ciangin Topa in, “Bawngla khat paipih inla, ‘Topa’ tungah biakna pia dingin kong pai hi,’ ci in. </VERS>
            <VERS vnumber="3"> Biakpiakna-ah Jessi sam in. Na hih ding teng na tungah kong lak dinga, nang tungah a min kong gen pa sathau nong nilhsak ding hi,” a ci hi. </VERS>
            <VERS vnumber="4"> Topa’ thupiak bangin Samuel gamta-in Bethlehem-ah a pai hi. Tua khuapi upate a liingsa-in amah a dawn dingin hong pai uh a, “Thuhoih a hong pai na hi hiam?” a ci uh hi. </VERS>
            <VERS vnumber="5"> Amah in, “Thuhoih hi; Topa’ tungah biakna a pia dingin kong pai hi. Note ki-ap unla, biakpiakna-ah kei tawh hong pai un,” a ci hi. Amah in Jessi le a tapate apin, biakpiakna-ah amaute a sam hi.
            </VERS>
            <VERS vnumber="6"> Amaute hong tun ciangin amah in Jessi’ tapa Eliab enin, “Topa’ sathau nilh pa ama mai-ah om taktak hi,” ci-in a ngaihsun hi. </VERS>
            <VERS vnumber="7"> Ahih hangin Topa in Samuel kiangah, “A tungtham hitaleh a tun sanna hitaleh en kei in. Bang hang hiam cih leh amah ka nolh hi. Topa in mihingte’ muh bangin mu lo hi. Mihingte in a pualam a kilangte en a, ahih hangin Topa in a lungsim en hi,” a ci hi. </VERS>
            <VERS vnumber="8"> Tua ciangin Jessi in a tapa Abinadab samin Samuel mai-ah a paisak hi. Amah in, “Topa in hih pa zong teel lo hi,” a ci hi. </VERS>
            <VERS vnumber="9"> Tua ciangin Jessi in Shammah paisak hi. Amah in, “Topa in hih pa zong teel lo hi,” a ci leuleu hi. </VERS>
            <VERS vnumber="10"> Jessi in a tapate a sagihna dongin Samuel mai-ah paisak hi. Samuel in Jessi kiangah, “Topa in hih mite teel lo hi,” a ci leuleu hi. </VERS>
            <VERS vnumber="11"> Tua ciangin Samuel in Jessi kiangah, “Na tapate khempeuh hih lai-ah a omkim mah ahi hiam?” a ci hi. Jessi in, “A nautum pen omlai a, ahih hangin amah tuu cingin om hi,” a ci hi. Tua ciangin Samuel in Jessi kiangah, “Hih lai-ah amah hong tun mateng eite in bangmah dang i hih thei kei ding hi,” a ci hi. </VERS>
            <VERS vnumber="12"> Amah in David samsakin amah hong tumpih hi. Amah in cidam mel pua-in, a mitte hoih a, a mel hoih hi. Tua ciangin Topa in, “Ding in; amah sathau nilh in; hih pa ahi hi,” a ci hi. </VERS>
            <VERS vnumber="13"> Tua ciangin Samuel in a sathau biing sunga sathau la-in a sanggamte laizangah amah sathau a nilh hi. Tua ni a kipanin Topa’ kha in khauhtakin David hong uk hi. Tua ciangin Samuel dingin Ramah-ah a ciah hi.
            </VERS>
            <VERS vnumber="14"> Tu-in Saul’ tung panin Topa’ kha pai khia a, Topa in kha gilo sawlin tua kha gilo in amah gimsak hi. </VERS>
            <VERS vnumber="15"> Saul’ nasemte in ama kiangah, “Tu-in en in, Pasian’ hong sawl kha gilo in nang hong gimsak hi. </VERS>
            <VERS vnumber="16"> Tu-in na mai-a om nasemte in laiza lasakna a tumsiam mi khat a zon nadingin ka topa un na nasemte thu pia in. Pasian’ hong sawl kha gilo na tungah hong tun ciangin amah in tua hong tum dinga, tua ciangin na ci hong dam ding hi,” a ci uh hi.
            </VERS>
            <VERS vnumber="17"> Tua ahih ciangin Saul in a nasemte kiangah, “Limtakin a tum thei khat kei adingin hong zong unla, ka kiangah amah hong paipih un,” a ci hi. </VERS>
            <VERS vnumber="18"> Tangvalte khat in dawngin, “En un, Bethlehem mi Jessi’ tapa, a tumsiam, a thahat, a galhang mi, thugen a siam, a om nuam mi khat ka mu a, Topa in amah a ompih mi khat ahi hi,” a ci hi. </VERS>
            <VERS vnumber="19"> Tua ahih ciangin Saul in Jessi kiangah kamtaite sawl a, “Na tapa David, tuute tawh a om pa, kei’ kiangah hong sawl in,” a ci hi. </VERS>
            <VERS vnumber="20"> Tua ciangin Jessi in anlum, leenggahzu savun thawl khat le keelno khat a pua ding la khat la-in, Saul kiangah tuate a tapa David puaksak hi. </VERS>
            <VERS vnumber="21"> Saul kiangah David hong tunga, ama nasepna-ah a lut hi. Saul in amah nakpitakin it a, amah pen a galhiam puapa a suak hi. </VERS>
            <VERS vnumber="22"> Saul in Jessi kiangah mi sawlin, “Keima nasepna-ah David hong omsak in. Amah ka pahtak mahmah mi khat ahi hi,” cisak hi. </VERS>
            <VERS vnumber="23"> Pasian’ sawl kha gilo Saul’ tungah a om peuhmah ciangin David in a laiza la-in a khut tawh tum ahih ciangin Saul thaksuakin a ci dam a, ama kiang panin kha gilo kihem khia hi.</VERS>
        </CHAPTER>
        <CHAPTER cnumber="17">
            <VERS vnumber="1"> Tu-in Filistia-te in galsim dingin a galkapte uh khawmin Judah gam Sokoh-ah amaute kituah uh a, Sokoh le Azekah kikal Efesdammim-ah giahphual sat uh hi. </VERS>
            <VERS vnumber="2"> Tua ciangin Saul le Israel mite kikhawmin Elah kuamah giahphual sat uh a, Filistia-te a do dingin kithawi uh hi. </VERS>
            <VERS vnumber="3"> Filistia-te a gal mualtungah ding uh a, Israel-te a galkhat mualtungah dingin, amaute’ kikalah kuam khat om hi.
            </VERS>
            <VERS vnumber="4"> Filistia-te’ giahphual panin Gath khuami Goliath a kici a makai, a tun pi kua val a sang mi khat hong pai khia hi. </VERS>
            <VERS vnumber="5"> Amah in a lu tungah sumngo sik lukhu khu-in, sik puan tawh amah kithawi a, a puan gihna sumngo shekel tulnga ahi hi. </VERS>
            <VERS vnumber="6"> Amah in a khete tungah sumngo ngaltuam bulh a, a liangko-ah sumngo teipi khawh kikhai hi. </VERS>
            <VERS vnumber="7"> A teibul siam lawngpi cia bang pha a, a teipak sik shekel zaguk gik a, ama mai-ah a lum puapa a pai hi. </VERS>
            <VERS vnumber="8"> Amah dingin Israel uliante otsanin, “Galdo dingin bang hangin hong kuan khia ngam na hi uh hiam? Kei, Filistia mi hi-in, note, Saul’ nasemte hi lo na hi uh hiam? Note adingin mi khat teel unla, tua mipa kei kiangah hong paisuksak un. </VERS>
            <VERS vnumber="9"> Amah in kei hong do-in hong thah zawh leh kote na nasemte ka hi ding uh a, ahih hangin keimah in amah zo-in ka thah leh note, komau’ nasem na hi ding uh hi,” a ci hi. </VERS>
            <VERS vnumber="10"> Tua ciangin tua Filistia mipa in, “Tuni-in Israel uliante kong to hi. I kido theih nadingin mi khat hong pia un,” cithuah lai hi. </VERS>
            <VERS vnumber="11"> Saul le Israel-te khempeuh in Filistia mipa’ kammalte a zak uh ciangin amaute lungkia-in nakpitakin a lau uh hi.
            </VERS>
            <VERS vnumber="12"> David pen Judah gam Bethlehem khua-a om Efrathah mi, tapa giat a nei Jessi min a nei pa’ tapa ahi hi. Saul’ hun lai-in tua mipa teek zo-in kum tampi pha ta hi. </VERS>
            <VERS vnumber="13"> Jessi’ tapa a u pen thumte in galdona-ah Saul zui khin uh hi. Gal sungah a pai a tapa thumte’ min pen, a ta upa Eliab, ama zomah Abinadab le a thumna Shammah ahi hi. </VERS>
            <VERS vnumber="14"> David, a nautum pen hi a, a upa pen thumte in Saul zui a, </VERS>
            <VERS vnumber="15"> ahih hangin Bethlehem-a a pa’ tuute a vak dingin Saul’ kiang panin David ciah zelzel hi. </VERS>
            <VERS vnumber="16"> Ni sawmli sung zing le nitakin Filistia-pa hong pai-in hong ding zelzel hi.
            </VERS>
            <VERS vnumber="17"> Tua ciangin Jessi in a tapa kiangah, “Hih ankan seu khat le hih anlum sawm na ute puak dingin guang inla, na ute kiang giahphual ah manlangin va puak inla, </VERS>
            <VERS vnumber="18"> a tul a ukpa kiangah zong hih sathaukhal sawmte puak in. Na ute’ omdan va mu inla, amau’ omzia a kitheihna lim pawlkhat hong ciahpih in,” a ci hi.
            </VERS>
            <VERS vnumber="19"> Tua laitakin Filistia-te tawh kido-in Saul le amaute le Israel mite khempeuh, Elah kuamah om uh hi. </VERS>
            <VERS vnumber="20"> Tua ciangin Jessi in a thupiak bangin zingsangin David tho baihin, a kem ding midang khat tawh a tuute nusia a, a ante pua-in a pai hi. Mihonte giahphual ah pai-in galdo kikona a ot laitakun amah giahphual va tung hi. </VERS>
            <VERS vnumber="21"> Israel-te le Filistia-te, galkap le galkap a kido dingin kinaih uh hi. </VERS>
            <VERS vnumber="22"> David in van cing pa’ khut sungah a nate nusia-in galkapte kiangah va tai a, pai-in a ute va hopih hi. </VERS>
            <VERS vnumber="23"> Amaute tawh a kiho laitakin, Gath khuami Filistia-te a makaipi Goliath min nei pa, Filistia uliante lak panin hong pai khia-in a masa-a mah bangin kam hong pau hi. David in ama kampau a za hi.
            </VERS>
            <VERS vnumber="24"> Israel mite khempeuh in tua mipa a muh uh ciangin ama kiang panin tai khia uh a, lau mahmah uh hi. </VERS>
            <VERS vnumber="25"> Israel mite khatlekhat kiho-in, “Hih hong pai khia mipa na mu ngei uh hiam? Israel-te a to dingin hong paito takpi hi. Amah a that mipa tungah kumpipa in sum tampi pia-in, ama tanu zong pia dinga, a pa’ innkuante, Israel sungah aana nasep le siah khempeuh kipengsak ding hi,” a ci uh hi. </VERS>
            <VERS vnumber="26"> David in ama kiang a ding mite kiangah, “Hih Filistia-pa thatin Israel-te’ tung panin hih mindaina a beisak pa adingin bang kihih ding ahi hiam? A nungta Pasian’ galkapte a to dingin hih dawibia Filistia-pa kua ahi hiam?” a ci hi. </VERS>
            <VERS vnumber="27"> Mite in a kibang mahin dawng uh a, “Amah a that mipa tungah tua bang tua bangin kihih ding hi,” a ci uh hi.
            </VERS>
            <VERS vnumber="28"> David in mite kiangah thu a gen laitakin ama u a upen Eliab in a za hi. David tungah Eliab heh mahmah ahih manin, “Bang hangin hong paisuk na hi hiam? Tua tuu tawmkhatte gamlakah kua tawh nusia na hi hiam? Na kihaimuanna le na lungsim gitlohna ka thei hi. Bang hang hiam cih leh galkidona a en dingin nong paisuk hi,” a ci hi. </VERS>
            <VERS vnumber="29"> David in, “Bang hih ka hi hiam? Kam bek hi lo ahi hiam?” a ci hi. </VERS>
            <VERS vnumber="30"> Tua ciangin ama kiang panin midang khat kiangah kihei-in a kibang mahin thu dong a, mite in a masa-a mah bangin amah dawngkik uh hi.
            </VERS>
            <VERS vnumber="31"> David’ kampaute a kizak ciangin amaute in Saul kiangah gen uh a, Saul in amah samsak hi. </VERS>
            <VERS vnumber="32"> Tua ciangin David in Saul kiangah, “Ama hangin kuamah lungkiasak kei in. Na nasem pa pai-in hih Filistia-pa tawh ka va kido ding hi,” a ci hi. </VERS>
            <VERS vnumber="33"> Saul in David kiangah, “Hih Filistia-pa tawh a kido dingin ama langkhat ah na kuan zo kei ding hi. Nang pen tangval na hi pan a, amah pen a tangval a kipan galkap mi ahi hi,” a ci hi. </VERS>
            <VERS vnumber="34"> Ahih hangin David in Saul kiangah, “Na nasem pa in a pa’ tuute a kem zel hi. Humpinelkai ahi a, vom ahi zongin hong pai-in tuute lak panin tuuno a mat ciangin, </VERS>
            <VERS vnumber="35"> a nungah delhin vat gawpin a kamsung panin tuuno ka hon khia hi. Kei hong hih dingin amah hong ding leh keimah in a ngawngin manin vat gawpin ka that hi. </VERS>
            <VERS vnumber="36"> Na nasem pa in humpinelkai le vomte that khin ngei hi. Amah in a nungta Pasian’ galkapte ninsak ahih manin dawibia hih Filistia-pa pen tuate khat tawh kibang lel ding hi,” a ci hi. </VERS>
            <VERS vnumber="37"> Tua ciangin David in, “Humpinelkai khecin le vom khecin panin kei a hong hon khia Topa in hih Filistia-pa’ khut sung panin zong kei hong hon khia ding hi,” ci thuah lai hi. Tua ciangin Saul in David kiangah, “Pai in; Topa in nang hong ompih tahen!” a ci hi. </VERS>
            <VERS vnumber="38"> Tua ciangin Saul in a galvante David pia a, amah in a lu tungah sumngo lukhu khusakin, sik puan silhsak hi. </VERS>
            <VERS vnumber="39"> Tua ciangin David in a galdalnate tungah a namsau khih a, amah kingeinaseh lo ahih manin lam pai dingin a kithawi leh pai thei lo hi. Tua ciangin David in Saul kiangah, “Hihte tawh lam ka pai thei kei hi; bang hang hiam cih leh ka kingeinaseh kei hi,” a ci hi. David in tuate suah khia hi. </VERS>
            <VERS vnumber="40"> Tua ciangin amah in a khutah a ciangkhut tawi-in, lui panin suangmai tang nga tengin a tuucin thungip sungah tuate koih hi. A khut sungah a suanglotna tawi a, Filistia-pa’ nai-ah a pai hi.
            </VERS>
            <VERS vnumber="41"> Tua ciangin a mai-ah a lum puapa tawh Filistia-pa hong pai-in David hong naih hi. </VERS>
            <VERS vnumber="42"> Filistia-pa khuadakin David a muh ciangin amah in simmawh hi; bang hang hiam cih leh amah a tangval pan, a cidam tuak, a melhoih khat hi lel hi. </VERS>
            <VERS vnumber="43"> Tua ciangin Filistia-pa in David kiangah, “Ui hong sa a, ciangkang tawh sat hong sawm na hi hiam?” a ci hi. Filistia-pa in a pasian-te’ min tawh David samsia hi. </VERS>
            <VERS vnumber="44"> Filistia-pa in David kiangah, “Ka kiangah hong pai in. Huih lak vasate le gamlak gamsate tungah na sa ka pia ding hi,” a ci hi.
            </VERS>
            <VERS vnumber="45"> Tua ciangin David in Filistia-pa kiangah, “Namsau, teipi le teikhawh tawh kei kiangah nang nong kuan hi. Ahih hangin kei pen Israel galkapte’ Pasian, a Vanglian Topa, nangmah in na to mipa’ min tawh nang kiangah kong kuan hi. </VERS>
            <VERS vnumber="46"> Tuni-in Topa in ka khut sungah nang hong pia dinga, keimah in nang hong sattukin na lu ka tan khia ding hi. Tua ciangin tuni-in huihlak vasate le leitung ganhingte tungah Filistia mi a site’ luanghawmte ka pia ding hi. Israel sungah Pasian khat a omlam leitung mi khempeuh in a theih nading, </VERS>
            <VERS vnumber="47"> le Topa in namsau le teipi tawh a hotkhiat lohna thu hih lai-a a om khempeuh in a theih nading ahi hi. Bang hang hiam cih leh galdona pen Topa a’ hi a, amah in kote’ khut sungah note hong pia ding hi,” a ci hi.
            </VERS>
            <VERS vnumber="48"> David tawh a kituah dingin Filistia-pa dingin hong pai a, hong nai ciangin David zong Filistia-pa tawh a kituah dingin gal mai-ah a delh hi. </VERS>
            <VERS vnumber="49"> Tua ciangin David in a khutin a thungip sawkin suangtang khat la a, a kap leh Filistia-pa’ taltang a kha hi. A taltangah a suangtang tum a, leilakah amah maipuk hi.
            </VERS>
            <VERS vnumber="50"> Tua ahih ciangin David in suanglotna khat le suangtang khat tawh Filistia-pa zo-in a that hi. David’ khut sungah namsau om lo hi. </VERS>
            <VERS vnumber="51"> Tua ciangin David tai-in ama tungah dinga, Filistia-pa’ namsau mah a paai panin dok a, amah thatin tua tawh a lu a tan khia hi. Filistia-te in a makai pa uh a sihna a theih uh ciangin a taikeek uh hi. </VERS>
            <VERS vnumber="52"> Tua ciangin Israel-te le Judah-te awngin ding uh a, Gath le Ekron kulhkongpi ciang dong Filistia-te delh uh ahih manin Shaarim panin Gath le Ekron ciang dong Filistia mi a liamte puk uh hi. </VERS>
            <VERS vnumber="53"> Tua ciangin Filistia-te a delhna panun Israel-te hong ciahkik uh a, amaute in a giahphual uh luhsak uh hi. </VERS>
            <VERS vnumber="54"> David in Filistia-pa’ lutang la-in Jerusalem-ah paipih a, ahih hangin a galvan teng ama puanbukah a koih hi.
            </VERS>
            <VERS vnumber="55"> Filistia-pa do-in David a kuankhiatna Saul in a muh ciangin galkap mangpa Abner kiangah, “Abner aw, hih tangvalpa kua’ tapa ahi hiam?” a ci hi. Abner in, “Kumpipa aw, ka thei kei hi,” a ci hi. </VERS>
            <VERS vnumber="56"> Tua ciangin kumpipa in, “Tangvalpa kua’ tapa ahi hiam, kan in,” a ci hi. </VERS>
            <VERS vnumber="57"> Filistia-pa a thahna panin David hong ciah ciangin Abner in amah samin a khutsunga Filistia-pa’ lutang tawh Saul’ mai-ah a paipih hi. </VERS>
            <VERS vnumber="58"> Saul in ama kiangah, “Tangvalpa aw, kua’ tapa na hi hiam?” a ci hi. David in dawngin, “Bethlehem khuami na nasem pa Jessi’ tapa ka hi hi,” a ci hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> David le Saul a kiho khit a kipanin Saul’ tapa Jonathan in ama pumpi zahin David a it hi. </VERS>
            <VERS vnumber="2"> Saul in tua ni a kipanin ama kiangah David omsak a, a pa’ inn-ah ciahsak lo hi. </VERS>
            <VERS vnumber="3"> Jonathan in ama pumpi zahin David it ahih manin amah tawh thuciamna khat a bawl hi. </VERS>
            <VERS vnumber="4"> Jonathan in ama silh lai a puantualpi suahin David pia a, a galkidalna le a namsau nangawn le a thal le a kawnggak zong a pia hi. </VERS>
            <VERS vnumber="5"> Saul in a sawlna mun khempeuh ah David in a maa tun hi. Tua ahih ciangin Saul in galkapte a uk dingin amah a koih hi. Mi khempeuh le Saul’ nasemte in zong hih thu hoih a sa uh hi.
            </VERS>
            <VERS vnumber="6"> Filistia-pa a thahna panin David ciahin, amaute in inn lam a zuat uh ciangin Israel khuapi khempeuh sung panin kumpi Saul a dawn dingin khuangtung le lasaknate tawi-in numeite a laam kawmin hong kuan khia uh hi. </VERS>
            <VERS vnumber="7"> Amaute gualnuamin numeite khatlekhat in, “Saul in a tulin that, David in a tul sawmin that,” kici uh hi.
            </VERS>
            <VERS vnumber="8"> Saul heh mahmah a, hih thugenna in amah lungkim losak hi. Amah in, “Amaute in David tungah a tul sawmin pia-in, kei tungah a tulin hong pia bek uh hi. Kumpi min puak cih sim loh bang dang nei nawn ka hi hiam?” a ci hi. </VERS>
            <VERS vnumber="9"> Tua ni a kipan Saul in David encik hi.
            </VERS>
            <VERS vnumber="10"> A zing ciangin Pasian’ sawl kha gilo in Saul hong bawh a, nisimin David in a hih ngei bangin laiza lasakna a tum laitakin ama inn sung tengah Saul hang gawp hi. Saul in a khut sungah a teipi tawi hi. </VERS>
            <VERS vnumber="11"> Saul in a teipi-in David nih vei a khawh hi; bang hang hiam cih leh, “Kawm tawh David ka khawhcip ding hi,” ci-in ngaihsun hi. Ahih hangin David in a nih vei mahin na pelh thei hi.
            </VERS>
            <VERS vnumber="12"> Saul in David kihta hi; bang hang hiam cih leh Topa in amah ompih a, ahih hangin Saul kiang panin amah kihem khia khinta hi. </VERS>
            <VERS vnumber="13"> Tua ahih ciangin Saul in a omna panin David la khia-in mihing tulkhat a ukin koih a, mite a makai-in amah kuan khia-in hong ciah hi. </VERS>
            <VERS vnumber="14"> David in a sepna khempeuh ah a maa tun hi; bang hang hiam cih leh Topa in amah ompih hi. </VERS>
            <VERS vnumber="15"> Amah in matut zawhna lianpi a neihlam Saul in a muh ciangin amah lamdang sa-in om hi. </VERS>
            <VERS vnumber="16"> Ahih hangin Israel-te khempeuh le Judah-te khempeuh in David it uh hi; bang hang hiam cih leh amaute makaihin amah kuan khia-in hong ciah hi.
            </VERS>
            <VERS vnumber="17"> Tua ciangin Saul in David kiangah, “Hih lai-ah ka tanu u zaw Merab om hi. Nang tungah zi dingin kong pia ding hi. Kei adingin hang peuh inla, Topa’ gal do in,” a ci hi. Bang hang hiam cih leh Saul in, “Keima khut sungah amah si loin Filistia-te’ khut sungah si hen,” ci-in ngaihsun hi. </VERS>
            <VERS vnumber="18"> David in Saul kiangah, “Kei pen kumpipa’ makpa ka hih nadingin kei, bang hi a, Israel-te tungah ka tanaute, ka pa’ innkuante bang ahi hiam?” a ci hi. </VERS>
            <VERS vnumber="19"> Ahih hangin David’ tungah Saul’ tanu Merab a kipiak ding laitakin Meholah mi Adriel tungah a zi dingin kipia hi.
            </VERS>
            <VERS vnumber="20"> Tu-in Saul’ tanu Mikhal in David ngai hi. Saul kiangah hih thu a kigen ciangin Saul a lungdam hi. </VERS>
            <VERS vnumber="21"> Saul in, “Ama adingin ka tanu pen thangzak ahih theih nading le Filistia-te’ khut sungah a sih theih nadingin ama tungah ka tanu pia ning,” ci-in ngaihsun hi. Tua ahih ciangin Saul in David kiangah a nih veina genin, “Nang pen tu-in ka makpa na hi ding hi,” a ci hi. </VERS>
            <VERS vnumber="22"> Saul in a nasemte thu pia a, “David kiangah thu tuam genpih unla, ‘En in, nang tungah kumpipa lungkim a, ama nasemte khempeuh in nang hong it hi. Tua ahih ciangin tu-in kumpipa’ makpa suak in,’ ci un,” a ci hi. </VERS>
            <VERS vnumber="23"> Saul’ nasemte in David kiangah hih thute gen uh hi. David in, “Kei pen mizawng hi-in a zahtakhuai lo ka hihna mu napi-in kumpipa’ makpa suah ding a thuneu sa na hi uh hiam?” a ci hi. </VERS>
            <VERS vnumber="24"> Tua ciangin Saul’ nasemte in ama kiangah, “Tua bang tua bangin David in gen hi,” a ci uh hi. </VERS>
            <VERS vnumber="25"> Tua ciangin Saul in, “David kiangah hih bangin na gen ding uh hi: ‘Kumpipa in a galte a thukkik theih nadingin Filistia-te’ zangvun teep zakhat cih sim loh kumpipa in moman deih lo hi,’ ci un,” a ci hi. Tu-in Saul in Filistia-te’ khut tawh David sihsak ding ngaihsun hi. </VERS>
            <VERS vnumber="26"> Saul’ nasemte in David kiangah hih thute a gen uh ciangin kumpipa’ makpa ahih ding David a lungkim hi. A hun a bei ma-in, </VERS>
            <VERS vnumber="27"> David dingin ama mite tawh pai a, Filistia mi zanih that hi. Tua ciangin amah kumpipa’ makpa a suah theih nadingin kumpipa tungah a cingin a kipia amaute’ zangvun teepte David in hong paipih hi. Saul in a tanu Mikhal ama zi dingin a pia hi. </VERS>
            <VERS vnumber="28"> Ahih hangin Topa in David a ompihna le Israel-te khempeuh in amah a itna thu Saul in a muh ciangin </VERS>
            <VERS vnumber="29"> David a kihta semsem hi. Tua ahih ciangin Saul pen David’ gal hi tawntung hi.
            </VERS>
            <VERS vnumber="30"> Tua ciangin Filistia mi uliante galsim dingin hong kuan khia uh a, amaute hong kuankhiat simin Saul’ nasem dangte khempeuh sangin David in a maa tun zaw hi. Tua ahih manin mite in David thupi muh semsem hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Tua ciangin Saul in David thah ding a ngaihsutna thu a tapa Jonathan le a nuai-a ulian khempeuh kiangah a gen hi. Ahih hangin Saul’ tapa Jonathan in David diksa mahmah hi. </VERS>
            <VERS vnumber="2"> Jonathan in David kiangah, “Ka pa Saul in nang thah hong sawm hi. Tua ahih ciangin zingsang ciangin kidawm inla, mun simtham khatah omin bu in. </VERS>
            <VERS vnumber="3"> Kei pai khia-in nangma bukna phual nai-ah ka pa kiangah ka ding dinga, nangma thu ka pa kiangah ka gen ding hi. Ama tung panin phawk ka neih leh nang kiangah kong gen ding hi,” a ci hi. </VERS>
            <VERS vnumber="4"> Jonathan in a pa Saul kiangah David’ thu a hoihin genin ama kiangah, “Kumpipa, a nasem pa David tungah khial kei in; bang hang hiam cih leh nang tungah amah hong khial lo a, ama nasepnate nang adingin nasep hoih ahi hi. </VERS>
            <VERS vnumber="5"> Amah in a nuntakna pia ngamin Filistia-pa that a, Topa in Israel-te khempeuh adingin gualzawhna lianpi piangsak hi. Nangmah in hih thu na mu a, na lung a dam hi. Tua ahih ciangin bang hangin thu om lopi-in David thahna tawh a mawhbaang lo mipa tungah khial ding na hi hiam?” a ci hi. </VERS>
            <VERS vnumber="6"> Saul in Jonathan’ thu mang hi. Saul kiciam a, “Topa a nungta ahih mah bangin amah kithat lo ding hi,” a ci hi. </VERS>
            <VERS vnumber="7"> Tua ciangin Jonathan in David samin, Jonathan in hih thute khempeuh ama tungah lak hi. Jonathan in Saul kiangah David paipih a, a nidanga mah bangin ama sepna ngei-ah a sem hi.
            </VERS>
            <VERS vnumber="8"> Tua ciangin gal hong omkik hi. David kuan khia-in Filistia-te tawh kido a, amaute tampi tak that a, ama mai-ah amaute a tai uh hi. </VERS>
            <VERS vnumber="9"> Tua ciangin a khut sungah a teipi tawi-in a inn sungah a tut laitakin Topa’ sawl kha gilo Saul’ tungah hong tung hi. David in a laiza lasakna tum hi. </VERS>
            <VERS vnumber="10"> Saul in a teipi-in kawm tawh David khawhcip dingin khawh a, ahih hangin amah in na pelh a, kawm tungah a teipi kiphut hi. Tua ciangin David tai-in a suakta hi.
            </VERS>
            <VERS vnumber="11"> A zingsang ciangin amah a thah theih nadingin tua zanin Saul in amah a vil dingin David’ inn-ah mi sawl hi. Ahih hangin David’ zi Mikhal in ama kiangah, “Tuzanin na nuntakna na suahtak kei leh, zing ciangin nang hong kithat ding hi,” a ci hi. </VERS>
            <VERS vnumber="12"> Tua ahih ciangin Mikhal in tawlet-ah David khiasuk hi. Amah tai khia-in suakta hi. </VERS>
            <VERS vnumber="13"> Mikhal in milim khat la-in lupna tungah koih a, keelmul lukham khat a lu-ah koihin puan silhsak hi. </VERS>
            <VERS vnumber="14"> Saul in David a man dingin mi a paisak ciangin amah in, “Amah a ci na hi,” na ci hi. </VERS>
            <VERS vnumber="15"> Tua ciangin Saul in David a en dingin mi sawl a, “Amah ka thah theih nadingin a lupna tawh kei kiangah amah hong puato un,” a ci hi. </VERS>
            <VERS vnumber="16"> A mi sawlte hong tun ciangin, keelmul lukham a lu sanah omin lupna tungah a milim na om hi. </VERS>
            <VERS vnumber="17"> Saul in Mikhal kiangah, “Bang hangin tua bangin kei hong khem a, amah a suahtak nadingin ka galpa khah na hi hiam?” a ci hi. Mikhal in Saul dawngin, “Amah in kei kiangah, ‘Hong paisak in; bang hangin nang hong that ding ka hi hiam?’ hong ci hi,” a ci hi.
            </VERS>
            <VERS vnumber="18"> Tu-in David tai-in suakta a, Ramah-ah Samuel kiangah pai-in, ama tungah Saul’ hihna teng a gen hi. Tua ciangin amah le Samuel pai-in Naioth-ah om uh hi. </VERS>
            <VERS vnumber="19"> Tua ciangin Saul kiangah, “En in, Ramah khua sung Naioth veengah David om hi,” kici hi. </VERS>
            <VERS vnumber="20"> Tua ciangin David a man dingin Saul in mi sawl hi. Amaute in kamsang honte laamin awngin omin, amaute a makai-in Samuel a ding a muh uh ciangin, Saul’ sawltakte tungah Pasian’ kha hong tunga, amaute zong laamin a awng uh hi. </VERS>
            <VERS vnumber="21"> Hih thu Saul kiangah a kigen ciangin, amah in midang sawl leuleu a, amaute zong laamin awng leuleu uh hi. Tua ciangin Saul in mi a thum veina sawl a, amaute zong tua bangmah hi veve uh hi. </VERS>
            <VERS vnumber="22"> Tua ciangin a mahmah Ramah-ah pai a, Seku-a om tuikhuk lianpi tung hi. Amah in, “Samuel le David koi-ah om ahi hiam?” ci-in a dong hi. Mi khat in, “En in, Ramah khua sung Naioth veengah om uh hi,” a ci hi. </VERS>
            <VERS vnumber="23"> Tua lai panin Ramah khua sung Naioth veengah amah pai hi. Ama tungah zong Pasian’ kha hong tunga, Ramah khua sung Naioth veeng a tun mateng a paikawmin laamin awng hi. </VERS>
            <VERS vnumber="24"> Amah in zong a puante suah khia-in Samuel’ mai-ah laamin awng a, tua sun tawntung le tua zan tawntung a guaktangin a om hi. Tua hun a kipanin, “Saul zong kamsang suak khin ahi hiam?” kici hi.</VERS>
        </CHAPTER>
        <CHAPTER cnumber="20">
            <VERS vnumber="1"> Tua ciangin Ramah khua sung Naioth veeng panin David tai-in, Jonathan kiangah hong tungin ama mai-ah, “Bang hih ka hi hiam? Ka mawhna bang ahi hiam? Amah in kei thah dingin hong zon nadingin na pa’ mai-ah ka khialhna bang om ahi hiam?” a ci hi. </VERS>
            <VERS vnumber="2"> Tua ciangin amah in David kiangah, “Tua bang hi het lo ding! Na si kei ding hi. En in, ka pa in kei kiangah gen loin a lian hitaleh a neu hitaleh bangmah hih lo hi; bang hangin ka pa in kei tungah hih thu hong im ding ahi hiam? Tua bang hi lo hi,” a ci hi.
            </VERS>
            <VERS vnumber="3"> Ahih hangin David in dawngin, “Nangma nong pahtaklam na pa in teltakin thei hi. Tua ahih manin amah in, ‘Amah dah kha ding ahih manin hih thu Jonathan theisak kei ning,’ ci-in ngaihsun hi. Ahih hangin a taktakin, Topa nungta-in nang na nuntak mah bangin kei ka sih nading themkhat bek in sam hi,” a ci hi. </VERS>
            <VERS vnumber="4"> Tua ciangin Jonathan in David kiangah, “Na gen peuhpeuh nang adingin kong hihsak ding hi,” a ci hi. </VERS>
            <VERS vnumber="5"> David in Jonathan kiangah, “En in, zing ciang pen Khadet ni hi a, kumpipa tawh sabuai-ah pel loin ka tut ding ahi hi. Ahih hangin a ni thum ni nitak dongin lo sungah ka buk theih nadingin kei hong paisak in. </VERS>
            <VERS vnumber="6"> Na pa in kei hong kan leh, ‘David in ama khuapi Bethlehem-ah a va taipak dingin kei kiangah limtakin hong kingen hi; bang hang hiam cih leh amau innkuan khempeuh adingin kumsim biakpiakna tua lai-ah om hi,’ na ci ding hi. </VERS>
            <VERS vnumber="7"> Amah in, ‘Pha hi!’ a cih leh na nasem pa adingin a hoih hi ding hi; ahih hangin amah a heh leh amah in siatna a ngaihsutna thei in. </VERS>
            <VERS vnumber="8"> Tua ahih ciangin thuman itna tawh na nasem pa hong bawl in; bang hang hiam cih leh nang tawh a siangtho thuciamna-ah na nasem pa na tunpih hi. Ahih hangin kei sungah mawhna a om leh, nang mahmah in kei hong that in; bang hangin na pa kiangah kei hong paipih ding na hi hiam?” a ci hi.
            </VERS>
            <VERS vnumber="9"> Tua ciangin Jonathan in, “Nang tungah tua bang hi het kei hen! Ka pa in nang tungah siatna tung ding a ngaihsutna thei leng nang kiangah hong gen lo ding ka hi hiam?” a ci hi. </VERS>
            <VERS vnumber="10"> Tua ciangin David in Jonathan kiangah, “Na pa in nang hong ngawh dawn leh kua in kei kiangah hong gen ding ahi hiam?” a ci hi. </VERS>
            <VERS vnumber="11"> Jonathan in David kiangah, “Hong pai in, lo sungah pai ni,” a ci hi. Tua ahih ciangin amau tegel lo sungah a pai uh hi.
            </VERS>
            <VERS vnumber="12"> Tua ciangin Jonathan in David kiangah, “Israel-te’ Pasian, Topa, teci hi tahen! Zing ciang tubang hun ahi a, a ni thum ni-in ahi zongin, ka pa’ ngaihsutna tawng ka kankhiat khit ciangin, nangma tungah a lungsim a hoih leh, nang kiangah mi hong sawlin hong pulak lo ding ka hi hiam? </VERS>
            <VERS vnumber="13"> Ahih hangin nang tungah siatna bawl nadingin ka pa a lungkimsak leh, a muanhuaina-ah nang na pai theih nadingin nang kiangah a thu kong pulak kei a, nang kong sawlkhiat kei taak leh Topa in keimah Jonathan hong dawm kei tahen. Topa in ka pa a ompih mah bangin nang zong hong ompih tahen. </VERS>
            <VERS vnumber="14"> Kei ka nuntak lai leh ka sih loh nadingin Topa’ thuman itna kei tungah hong lak in. </VERS>
            <VERS vnumber="15"> Keima innkuan panin na thumanna dokkik ngei kei in. Leitung maitang panin David’ galte khempeuh Topa in a phiatkhiat ciangin, </VERS>
            <VERS vnumber="16"> David’ innkuan panin Jonathan’ min phiat khia kei in. Topa in David’ galte tungah phu la tahen,” a ci hi. </VERS>
            <VERS vnumber="17"> Tua ciangin Jonathan in amah a itna David tungah kiciamphakik hi; bang hang hiam cih leh ama pumpi a it zahin amah in David a it hi.
            </VERS>
            <VERS vnumber="18"> Tua ciangin Jonathan in ama kiangah, “Zing ciang pen Khadet ni ahi hi. Na tutna awng ding ahih manin nang hong kiphawk ding hi. </VERS>
            <VERS vnumber="19"> A ni thum ni-in nakpitakin nang hong kiphawk kan zaw lai ding hi. A thu a kikup ciangin na bukna-ah pai inla, suangcian hua lampangah om in. </VERS>
            <VERS vnumber="20"> Tua ciangin muitum bangin tua lampangah thaltang thum ka lawn ding hi. </VERS>
            <VERS vnumber="21"> Naupang khat sawlin ama kiangah, ‘Pai in; thaltangte va zong in,’ ka ci ding hi. Naupang’ kiangah, ‘En in, nangma kiang hih lamah thaltangte om hi, tawm in,’ ka cih leh nang a hong pai ding na hi hi; bang hang hiam cih leh Topa a nungta ahih mah bangin nang adingin lungmuanhuai-in launa om lo hi. </VERS>
            <VERS vnumber="22"> Ahih hangin tangvalpa kiangah, ‘En in, thaltangte nangma khen ah om hi,’ ka cih leh, nang pai khia in; bang hang hiam cih leh Topa in nang hong sawl khia hi. </VERS>
            <VERS vnumber="23"> Nang le kei in i gen thu tawh kisai-in ahihleh, nang le kei kikalah Topa om tawntung hi,” a ci hi.
            </VERS>
            <VERS vnumber="24"> Tua ahih ciangin lo sungah David bu hi. Khadet ni hong tun ciangin an ne dingin kumpipa tu hi. </VERS>
            <VERS vnumber="25"> A nidanga bangin kawm gei-a a tutna tung, ama tutna-ah kumpipa tu hi. A kigalsai-in Jonathan tu-in, Saul’ pangah Abner tu a, ahih hangin David’ mun a awng hi.
            </VERS>
            <VERS vnumber="26"> Ahi zongin Saul in tua ni-in bangmah gen lo hi; bang hang hiam cih leh amah in, “Ama tungah thu khatpeuh piang hi ding hi; amah siang lo hi; siang lo taktak hi,” a ci hi. </VERS>
            <VERS vnumber="27"> Ahih hangin a ni nih ni, Khadet ni khit a zing ciangin David’ mun awng lai hi. Tua ciangin Saul in a tapa Jonathan kiangah, “Bang hangin Jessi’ tapa zanni hitaleh tuni hitaleh an nekna-ah hong pai lo ahi hiam?” a ci hi. </VERS>
            <VERS vnumber="28"> Jonathan in Saul dawngin, “Bethlehem-ah a pai dingin limtakin kei tungah David hong kingen hi. </VERS>
            <VERS vnumber="29"> Amah in, ‘Kei hong ciahsak in; ka innkuante un khua sungah biakpiakna bawl uh a, ka sanggampa in tua lai-ah ka om ding thu hong pia hi. Tua ahih ciangin tu-in nong hehpihna-in hong paisakin ka sanggamte hong musak in,’ hong ci hi. Hih thu hangin kumpipa’ sabuai-ah amah hong pai lo hi,” a ci hi.
            </VERS>
            <VERS vnumber="30"> Tua ciangin Jonathan tungah Saul heh mahmahin ama kiangah, “A kiheikhial, a lehdo numei’ tapa aw, nangma maizum nading le na nu’ mindai nadingin Jessi’ tapa na pawlpihna thu a thei lo hong sa na hi hiam? </VERS>
            <VERS vnumber="31"> Bang hang hiam cih leh leitungah Jessi’ tapa a nuntak laiteng nang na hi a, na kumpi za ahi zongin kip lo ding hi. Tua ahih ciangin mi sawl inla, kei kiangah amah hong paipih in. Amah a si taktak ding hi,” a ci hi. </VERS>
            <VERS vnumber="32"> Tua ciangin Jonathan in a pa Saul dawngin, “Bang hangin amah kithat ding ahi hiam? Amah in bang hih ahi hiam?” a ci hi. </VERS>
            <VERS vnumber="33"> Ahih hangin Saul in amah a khawhkha dingin ama lamah a teipi lawn hi. Tua ahih ciangin a pa in David thah ding a ngaihsutna Jonathan in theitel hi. </VERS>
            <VERS vnumber="34"> Tua ciangin heh mahmahna tawh sabuai panin Jonathan ding khia a, tua pawi a ni nih ni-in an ne lo hi. Bang hang hiam cih leh a pa in David minsiasak ahih manin ama hangin a dah hi.
            </VERS>
            <VERS vnumber="35"> A zing ciangin David tawh a kiciamna lo ah Jonathan pai-in, amah tawh naupangno khat pai hi. </VERS>
            <VERS vnumber="36"> Amah in a naupang kiangah, “Tai inla ka thaltang lotte va tawm in,” a ci hi. Naupang a tai laitakin ama khen ah a thaltang khat lawn hi. </VERS>
            <VERS vnumber="37"> Jonathan’ thaltang lot a tukna munah naupang a tun ciangin Jonathan in a naupang samin, “Nang’ khen hua lamah thaltang om hi lo ahi hiam?” a ci hi. </VERS>
            <VERS vnumber="38"> Tua ciangin Jonathan in naupang samin, “Manlang in; hong kinawh in; tua lai-ah om kei in,” a ci hi. Tua ahih ciangin Jonathan’ naupang pa in a thaltangte khawmin a topa kiangah a paipih hi. </VERS>
            <VERS vnumber="39"> Ahih hangin naupang in bangmah thei lo a, Jonathan le David bek in a thu thei uh hi. </VERS>
            <VERS vnumber="40"> Tua ciangin Jonathan in a hiamte a naupang pa kiangah pia-in ama kiangah, “Pai inla, khuapi sungah ciahpih in,” a ci hi. </VERS>
            <VERS vnumber="41"> Naupang a pai khiat khit phetin suangcian pang panin David dingin lei-ah maipuk a, thumvei kun hi. Jonathan sangin David nakpitakin dah zaw a, amau khatlekhat kinamin, khitui luangin khatlekhat kikah uh hi. </VERS>
            <VERS vnumber="42"> Tua ciangin Jonathan in David kiangah, “Ei tegel Topa’ min tawh kiciamin, ‘Kei le nang kikal le keima suanlekhakte le nangma suanlekhakte kikalah a tawntungin Topa om ding hi,’ i cih mah bangin nuamtakin pai in,” a ci hi. Tua ciangin amah dingin pai khia a, Jonathan zong khuapi sungah a ciah hi.
            </VERS>
        </CHAPTER>
        <CHAPTER cnumber="21">
            <VERS vnumber="1"> Tua ciangin Nob khua-a siampipa Ahimelek kiangah David pai hi. Ahimelek a liingsa-in David a dawn dingin hong pai-in ama kiangah, “Bang hangin nang guak hong hi a, kuamah hong tonpih lo na hi hiam?” a ci hi. </VERS>
            <VERS vnumber="2"> David in siampi Ahimelek kiangah, “Kumpipa in na khat hong sawlin kei kiangah, ‘Nang kong sawlna le nang kong hilh thute khat zong kuamah theisak kei in,’ hong ci hi. Tua mun tua munah tangvalte tawh kiciamna khat ka bawl zo hi. </VERS>
            <VERS vnumber="3"> Tua ahih ciangin tu-in nang bang nei na hi hiam? Anlum lum nga ahih kei leh hih lai-a a om peuhpeuh hong pia in,” a ci hi.
            </VERS>
            <VERS vnumber="4"> Siampipa in David dawngin, “Tutakin anlum mawkmawk ka nei kei hi; ahih hangin anlum siangtho om hi; tangvalte numei panin a kikep nak-uhleh la in,” a ci hi. </VERS>
            <VERS vnumber="5"> Tua ciangin David in siampipa dawngin, “A taktakin ci lehang, hih bangin ka pai khiat uh ciangin numeite kiang panin kote ka kikem tawntung uh hi. Khualzin mawkmawk ciang nangawnin zong tangvalte siangtho hi. Tuni-in amaute bangzahin siangtho zaw kan ding ahi hiam?” a ci hi. </VERS>
            <VERS vnumber="6"> Tua ahih ciangin siampipa in anlum siangtho amah pia hi. Bang hang hiam cih leh anlum dang om lo a, a kilakkhiat ni-in anlum a lum lai tawh a kilaih pah ding, Topa’ mai panin a kila khia Ompihna Anlum bek om hi. 
            </VERS>
            <VERS vnumber="7"> Tua laitakin Topa’ mai-ah biakna vai-in a om, Saul’ nasemte mi khat tua lai-ah na omkha hi. Ama min Doeg hi a, Saul’ gancing makai pa hi a, Edom mi ahi hi.
            </VERS>
            <VERS vnumber="8"> Tua ciangin David in Ahimelek kiangah, “Teipi ahi a, namsau ahi zongin hih lai-ah nei lo na hi hiam? Bang hang hiam cih leh kumpipa’ nasep pen nawhtat ding kul ahih manin ka namsau ahi a, ka hiamte ahi zongin ka la man kei hi,” a ci hi. </VERS>
            <VERS vnumber="9"> Siampipa in, “Elah kuamah na thah Filistia mi Goliath’ namsau, puan tawh kitunin hih lai-ah siampi puan nungah om hi. Tua na deih leh la in. Bang hang hiam cih leh adang om lo a, tua bek hih lai-ah om hi,” a ci hi. David in, “Tua sanga hoih zaw adang om lo hi; kei hong pia in,” a ci hi.
            </VERS>
            <VERS vnumber="10"> David dingin tua ni-in Saul kiang panin tai a, Gath kumpipa Akhish kiangah pai hi. </VERS>
            <VERS vnumber="11"> Akhish’ nasemte in ama kiangah, “Hih David, a gam kumpipa hi lo ahi hiam? Amaute khatlekhat in ama thu la-in sa-in laam uh a, ‘Saul in a tulin that, David in a tul sawmin that,’ ci hi lo ahi uh hiam?” a ci uh hi. </VERS>
            <VERS vnumber="12"> David in hih thute a lungsimah ciamteh a, Gath kumpipa Akhish kihta mahmah hi. </VERS>
            <VERS vnumber="13"> Tua ahih ciangin amaute’ mai-ah a gamtat kheelin, amaute’ muhna-ah a hai-in kibawl a, kulhkongkhakte tung kui gawpin, a khamul tungah a cilphuan kaisuksak hi. </VERS>
            <VERS vnumber="14"> Tua ciangin Akhish in a nasemte kiangah, “En un, hih mipa a hai ahih lam na mu uh hi. Tua ahih ciangin bang hangin kei kiangah amah hong paipih na hi uh hiam? </VERS>
            <VERS vnumber="15"> Ka omna-ah mihai-a gamta dingin hih mipa nong paipih nadingun mihai kisam thuah lai ka hi hiam? Hih mipa ka inn sungah hong pai ding ahi hiam?” a ci hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> David tua lai panin kihem khia-in Adullam leihawmah tai hi. A sanggamte le a pa’ innkuante khempeuh in a zak uh ciangin ama kiang tua lai munah paisuk uh hi. </VERS>
            <VERS vnumber="2"> Tua ciangin a lungkham mi khempeuh, leiba a nei mi khempeuh le a lungkim lo mite khempeuh ama kiangah hong kikhawm uh hi. Amah pen amaute tungah a ukpa a suak hi. Tua lai-ah amah tawh mihing zali bang a om hi.
            </VERS>
            <VERS vnumber="3"> Tua lai mun panin Moab gam Mizpah-ah David a pai hi. Amah in Moab kumpipa kiangah, “Pasian in kei adingin hong sepsak ding ka theih matengin ka nu le ka pa na kiangah hong omsak in, ci-in kong thum hi,” a ci hi. </VERS>
            <VERS vnumber="4"> Amah in Moab kumpipa kiangah amaute nusia a, munmuanhuaina sungah David a om sungteng amah tawh omkhawm uh hi. </VERS>
            <VERS vnumber="5"> Tua ciangin kamsangpa Gad in David kiangah, “Munmuanhuai sungah om nawn kei in; kihem inla, Judah gamah pai in,” a ci hi. Tua ahih ciangin David kihem khia-in Hereth tulakah a pai hi.
            </VERS>
            <VERS vnumber="6"> Tu-in David le amah tawh a om mite a kimuhna thu Saul in za hi. A khut sungah a teipi tawi-in, a nasemte khempeuh a kimkotah dingin Gibeah khua a sangna mun makeng kung nuai-ah Saul a tu hi. </VERS>
            <VERS vnumber="7"> Tua ciangin Saul in a kimkotah a ding a nasemte kiangah, “Tu-in za un, no Benjamin-te aw; Jessi’ tapa in note khempeuh’ lote le leenggui lote hong pia-in, note khempeuh a tul a uk, a za a ukin hong koih dingin um a, </VERS>
            <VERS vnumber="8"> note khempeuh in kei hong sawmsim na hi uh hiam? Tuni-a bangin hong pangsim dingin ka tapa in Jessi’ tapa tawh thukimna a bawl ciangin kuamah in kei kiangah hong pulak loin, ka tapa in keimah a do dingin ka nasem pa a hanthotna-ah note kuamah dah loin, kei kiangah zong nong pulak kei uh hi,” a ci hi. </VERS>
            <VERS vnumber="9"> Tua ciangin Saul’ nasemte’ kiangah a ding, Edom mi Doeg in dawngin, “Ahitub’ tapa Amalek’ kiang, Nob khua-ah Jessi’ tapa a pai ka mu a, </VERS>
            <VERS vnumber="10"> amah in ama adingin Topa’ tungah thu dotsakin, anletui pia a, Filistia mi Goliath’ namsau ama tungah pia hi,” a ci hi.
            </VERS>
            <VERS vnumber="11"> Tua ciangin kumpipa in Ahitub’ tapa siampi Ahimelek le a pa’ innkuante ahi Nob-a om siampi khempeuh a sam dingin mi sawl a, kumpipa kiangah amaute khempeuh hong pai uh hi. </VERS>
            <VERS vnumber="12"> Tua ciangin Saul in, “Ahitub’ tapa aw, tu-in za in,” a ci hi. Amah in dawngin, “Hih lai-ah om ing, topa aw,” a ci hi. </VERS>
            <VERS vnumber="13"> Tua ciangin Saul in ama kiangah, “Tuni-a bangin hong pangsimin kei a do dingin hong kipat theih nadingin bang hangin nang le Jessi’ tapa in kei hong sawmsim a, ama tungah an le namsau pia-in, ama adingin Pasian kiangah thu dotsak na hi hiam?” a ci hi. </VERS>
            <VERS vnumber="14"> Tua ciangin Ahimelek in kumpipa dawngin, “Na nasemte khempeuh lak panin kumpipa’ makpa ahi nangmah hong cingte a ukpa David bangin kua thumanin, na inn sungah kua kipahtawi ahi hiam? </VERS>
            <VERS vnumber="15"> Ama adingin Pasian’ kiangah thu ka dotsak a masa pen tuni ahi hiam? Hilo hi. Kumpipa in a nasem pa ahi a, ka pa’ innkuante khempeuh ahi zongin ngawh kei in; bang hang hiam cih leh na nasem pa in a tam hitaleh a tawm hitaleh hih thu khempeuh bangmah thei lo hi,” a ci hi. </VERS>
            <VERS vnumber="16"> Tua ciangin kumpipa in, “Ahimelek aw, nang le na pa’ innkuante na si taktak ding uh hi,” a ci hi. </VERS>
            <VERS vnumber="17"> Kumpipa in ama kiimah a ding a cingte kiangah, “Kihei unla Topa’ siampite that un; bang hang hiam cih leh amaute zong David tawh pangkhawm uh a, amaute in ama tailam thei napi-in kei kiangah hong pulak lo uh hi,” a ci hi. Ahih hangin kumpipa’ nasemte in Topa’ siampite tunga tu dingin a khut uh taangkhiasak lo uh hi. </VERS>
            <VERS vnumber="18"> Tua ciangin kumpipa in Doeg kiangah, “Kihei inla, siampite hih in,” a ci hi. Edom mi Doeg kihei-in siampite hih a, tua ni-in saihadial siampi puan a silh mihing sawmgiat le nga a that hi. </VERS>
            <VERS vnumber="19"> Amah in siampite’ khuapi Nob khua sunga om nuntakna a nei khempeuh numei le pasal, naupang le nawine, bawngtalte, late le tuute, namsau tawh a that khin hi.
            </VERS>
            <VERS vnumber="20"> Ahih hangin Ahitub’ tapa Ahimelek’ tapate lakah Abiathar a kici khat suakta-in David kiangah a tai hi. </VERS>
            <VERS vnumber="21"> Saul in Topa’ siampite a thah khitna thu Abiathar in David kiangah a gen hi. </VERS>
            <VERS vnumber="22"> David in Abiathar kiangah, “Tua ni-in Doeg tua lai-ah om ahih ciangin Saul’ kiangah gen taktak ding hi, ci-in ka thei hi. Na pa’ innkuanpih mite khempeuh’ sihna ka piangsakkha hi. </VERS>
            <VERS vnumber="23"> Kei tawh hong om in; lau kei in; bang hang hiam cih leh kei a that dingin a hong zongte in nang zong thah dingin a hong zong ahi hi; kei kiangah om lecin lungmuanna sunga om na hi ding hi,” a ci hi.</VERS>
        </CHAPTER>
        <CHAPTER cnumber="23">
            <VERS vnumber="1"> Tu-in amaute in David kiangah, “En in, Filistia-te in Keilah khua sim uh a, a ancilnate uh luh uh hi,” ci-in a gen uh hi. </VERS>
            <VERS vnumber="2"> Tua ahih ciangin David in Topa thu dongin, “Pai-in Filistia-te ka sim ding hiam?” a ci hi. Topa in David kiangah, “Pai-in Filistia-te sim inla, Keilah khuamite hon khia in,” a ci hi. </VERS>
            <VERS vnumber="3"> Ahih hangin David’ mite in ama kiangah, “En in, Judah gam hih munah eite i lau hi. Filistia galkapte simin Keilah-ah pai lehang bangzahin lau zaw ding ihi hiam?” a ci uh hi. </VERS>
            <VERS vnumber="4"> Tua ciangin David in Topa thu dongkik hi. Topa in amah dawngin, “Ding in; Keilah-ah paisuk in; bang hang hiam cih leh na khut sungah Filistia-te kong pia ding hi,” a ci hi. </VERS>
            <VERS vnumber="5"> Tua ciangin David le a mite Keilah-ah paisuk uh a, Filistia-te tawh kido-in amau’ ganhingte ciahpihin amaute tampi tak a that uh hi. Tua ahih ciangin David in Keilah-a teeng mite a hon khia hi.
            </VERS>
            <VERS vnumber="6"> David kiang Keilah-ah Ahimelek’ tapa Abiathar a tai lai-in amah in siampi puan khat kengin paisuk hi. </VERS>
            <VERS vnumber="7"> Keilah-ah David a tun khitna thu tu-in Saul kiangah kigen hi. Saul in, “Pasian in ka khut sungah amah hong pia khin hi; bang hang hiam cih le kulhkongpi le a kalhna zawl a nei khua sungah lutna tawh a mahmah kikhaknelh hi,” a ci hi. </VERS>
            <VERS vnumber="8"> Tua ciangin Saul in galsim ding, Keilah khua-ah a paisuk ding, David le a mite a umcih dingin mi khempeuh a sam hi. </VERS>
            <VERS vnumber="9"> Saul in ama tungah a sia a sawmna David in thei hi. Amah in a siampi Abiathar kiangah, “Hih lai-ah siampi puan hong paipih in,” a ci hi. </VERS>
            <VERS vnumber="10"> Tua ciangin David in, “Israel-te’ Pasian, Topa aw, keima hangin khuapi susia dingin Saul in Keilah-ah pai hong sawmna thu na nasem pa in za khin taktak hi. </VERS>
            <VERS vnumber="11"> Keilah mite in ama tungah kei hong ap ding hiam? Na nasem pa’ zak bangin Saul hong paisuk ding hiam? Israel-te’ Pasian, Topa aw, kong thum hi, na nasem pa tungah hong gen in,” a ci hi. Tua ciangin Topa in, “Amah hong paisuk ding hi,” a ci hi. </VERS>
            <VERS vnumber="12"> Tua ciangin David in, “Keilah mite in kei le ka mite Saul’ tungah hong ap ding uh hiam?” a ci hi. Tua ciangin Topa in, “Amaute in note hong ap ding uh hi,” a ci hi. </VERS>
            <VERS vnumber="13"> Tua ciangin mi zaguk bang a pha, David le a mite dingin Keilah panin kihem khia uh a, amaute a pai theihna peuhpeuh uhah pai uh hi. Keilah panin David a suahtakna thu Saul kiangah a kigen ciangin amah in a vai a khawl phot hi. </VERS>
            <VERS vnumber="14"> Zif gamlak mual tung gam sung, gamlak munmuanhuaina-ah David om hi. Saul in nisimin amah zong a, ahih hangin Pasian in ama tungah David pia lo hi.
            </VERS>
            <VERS vnumber="15"> Amah a that dingin Saul kuan khia khin ahih manin David a lau hi. Zif gamlak Horesh munah David om hi. </VERS>
            <VERS vnumber="16"> Tua ciangin Saul’ tapa Jonathan dingin David kiang Horesh-ah pai a, Pasian in hong huh ding hi, ci-in amah a hanthawn hi. </VERS>
            <VERS vnumber="17"> Amah in David kiangah, “Lau kei in; bang hang hiam cih leh ka pa Saul in nang hong sukha lo ding hi. Nang pen Israel-te tungah kumpi na hi dinga, kei pen nangma zom ka hi ding hi; ka pa Saul in zong hih thu thei hi,” a ci hi. </VERS>
            <VERS vnumber="18"> Tua ciangin amau tegel in Topa’ mai-ah thuciamna bawl uh hi. Horesh-ah David om lai-in, Jonathan a inn-ah a ciah hi.
            </VERS>
            <VERS vnumber="19"> Tua ciangin Saul’ kiang Gibeah-ah Zif mite paito uh a, “Jeshimon leitaw lam, Hakhilah mual tung, Horesh a munmuanhuai sung kote’ lakah David om hi lo ahi hiam? </VERS>
            <VERS vnumber="20"> Tu-in hong paisuk in, kumpipa aw; amah na matnopna thu thei ka hih manun hong paisuk in. Kote’ hih ding ahihleh kumpipa tungah amah kong ap ding uh ahi hi,” a ci uh hi.
            </VERS>
            <VERS vnumber="21"> Tua ciangin Saul in, “Topa in note thupha hong pia tahen. Bang hang hiam cih leh note in kei tungah hehpihna nong nei uh hi. </VERS>
            <VERS vnumber="22"> Pai-in va kiciansak lai un. Ama bukna mun thei-in va mu unla, tua lai-ah kua in mu hiam, hong thei un. Bang hang hiam cih leh amah ngiansiam mahmah hi, ci-in kei tungah hong kigen hi. </VERS>
            <VERS vnumber="23"> Tua ahih ciangin amah a bukna, a kiselsimna mun khempeuh hong ciamteh unla, thu a kiteltak tawh kei kiangah hong paikik un. Tua ciangin note tawh kei kong kuan ding hi. Gam sungah amah a omlai nakleh Judah gam sung khempeuh zon ding ahi zongin a tul lak panin amah ka zong khia teitei ding hi,” a ci hi. </VERS>
            <VERS vnumber="24"> Amaute ding uh a, Zif-ah a pai dingin Saul’ mai-ah a na ma pai uh hi. Tu-in David le a mite Jeshimon leitaw lam Arabah gam sung Maon gamlakah om uh hi. </VERS>
            <VERS vnumber="25"> Saul le a mite amah a zong dingin kuan uh hi. Hih thu David kiangah kigen hi. Tua ahih ciangin Maon gamlak a om suangpi-ah amah paisuk hi. Saul in tua thu a zak ciangin amah in Maon gamlakah David delh hi. </VERS>
            <VERS vnumber="26"> A mual pang khatah Saul pai a, David le a mite a mual pang langkhat ah pai uh hi. Saul le a mite in David le a mite a man dingin hong um uh ahih manin Saul a pelh dingin David a nawhtai laitakin, </VERS>
            <VERS vnumber="27"> Saul kiangah kamtai khat hong tunga, “Hong kinawh inla hong ciah in; bang hang hiam cih leh Filistia-te in gam sung hong sim hi,” a ci hi. </VERS>
            <VERS vnumber="28"> Tua ahih ciangin David a delhna panin Saul kilehkik a, Filistia-te a do-in a pai hi. Tua ahih ciangin tua mun pen Kikhenna Mual kici hi. </VERS>
            <VERS vnumber="29"> Tua lai panin David paito-in Engedi munmuanhuai-ah a om hi.
            </VERS>
        </CHAPTER>
        <CHAPTER cnumber="24">
            <VERS vnumber="1"> Filistia-te a delhna panin Saul a ciah ciangin ama kiangah, “En in, Engedi gamlakah David om hi,” ci-in kigen hi. </VERS>
            <VERS vnumber="2"> Tua ciangin Saul in Israel-te khempeuh sung pan a kiteel mihing tulthum la-in Sathak Suangpi mai-ah David le a mite a zong dingin a pai hi. </VERS>
            <VERS vnumber="3"> Lam gei-a tuukhawk omna-ah a pai hi. Tua gei-ah leihawm khat om a, awng hawh dingin tua sungah Saul a pai hi. Tu-in David le a mite tua leihawm tawngnung sungah na tu uh hi. </VERS>
            <VERS vnumber="4"> Tua ciangin David’ mite in ama kiangah, “Topa in nang kiangah, ‘En in, na khut sungah na galpa kong pia dinga, hoih na sak bangin ama tungah na hih ding hi,’ hong cih pen tuni hita hi,” a ci uh hi. Tua ciangin David dingin Saul’ puantualpi mong atkhiatsak sim hi. </VERS>
            <VERS vnumber="5"> Tua khit ciangin amah in Saul’ puanmong a atkhiat manin David a lungsim nuam thei nawn lo hi. </VERS>
            <VERS vnumber="6"> Amah in a mite kiangah, “Amah pen Topa’ sathau nilh pa hi, ci-in a thei gegupi-in ama tungah ka khut ka ngak ding, Topa’ sathau nilh pa ahi ka topa tungah hih bang ka hih ding Topa in hong kham hi,” a ci hi. </VERS>
            <VERS vnumber="7"> Tua ahih ciangin David in hih thute tawh a mite zol a, amaute Saul hihsak lo hi. Tua ciangin Saul ding khia-in leihawm nusia a, a pai nading lampi-ah a paisuak hi.
            </VERS>
            <VERS vnumber="8"> Tua khit ciangin David zong leihawm sung panin pai khia-in Saul nung sap a, “Ka to kumpipa!” a ci hi. Saul in a nung a et ciangin David in lei-ah a mai kunin zahtakna a bawl hi. </VERS>
            <VERS vnumber="9"> Tua ciangin David in Saul kiangah, “Bang hangin, ‘En in, David in na siat nading zong hi,’ a ci mite’ thu um na hi hiam? </VERS>
            <VERS vnumber="10"> En in, Topa in tuni-in leihawm sung, ka khut sungah nang hong piakna nang mahmah in tuni-in na thei khin hi. Mi pawlkhat in nang a that dingin kei hong sawl a, ahih hangin nang kong hih kei hi. Keimah in, ‘Ka topa tungah ka khut ka nga kei ding hi; bang hang hiam cih leh amah pen Topa’ sathau nilh pa ahi hi,’ ka ci hi. </VERS>
            <VERS vnumber="11"> En in, ka pa aw, ka khutsunga na puantualpi mong en in. Kei tungah khialhna ahi a, kumpi dona ahi zongin a om lohna, na puantualpi mong at khia napi-in nang kong thah lohna thu tawh thei-in na mu ding hi. Kei thah dingin nong zon hangin nang tungah ka khial kei hi. </VERS>
            <VERS vnumber="12"> Topa in kei le nang kikalah thu hong khen tahen. Topa in kei tangin nang tungah hong thuk tahen. Ahih hangin keima khut tawh nang kong hih kei ding hi. </VERS>
            <VERS vnumber="13"> Tang-ate’ paunak in, ‘A gilote’ sung panin gitlohna hong piang,’ a cih mah bang ahi hi. Ahih hangin keima khut tawh nang kong hih kei ding hi. </VERS>
            <VERS vnumber="14"> Israel kumpipa kua do-a hong kuan khia ahi hiam? Kua delh na hi hiam? Uisi maw! Uili maw! </VERS>
            <VERS vnumber="15"> Tua ahih ciangin Topa thukhen hong hi-in, kei le nang kikalah thukhenna hong pia henla, hih thu thei-in ka thu-ah hong pang henla, na khut sung panin kei hong hon khia tahen,” a ci hi.
            </VERS>
            <VERS vnumber="16"> David in hih thute Saul kiangah a gen a man khit ciangin Saul in, “Ka tapa David, tu-a ka zak nang’ aw ahi hiam?” a ci hi. Tua ciangin Saul a kap hi. </VERS>
            <VERS vnumber="17"> Amah in David kiangah, “Nang pen kei sangin na thuman zaw hi. Keimah in nang tungah a sia kong bawl laitakin nang in kei tungah a pha nong bawl hi. </VERS>
            <VERS vnumber="18"> Topa in na khut sungah kei hong koih laitakin nang in kei nong thah lohna-ah kei nong limbawlna tu-in na hong laktel hi. </VERS>
            <VERS vnumber="19"> Bang hang hiam cih leh mi khatpeuh in a galpa mu leh amah in a suakta-in a galpa pai khiasak ding ahi hiam? Tua ahih ciangin tuni-in kei tungah nong bawlna hangin Topa in a hoih tawh nang thaman hong pia tahen. </VERS>
            <VERS vnumber="20"> Tu-in en in, kumpi na hih taktak ding ka thei hi. Israel kumpi gam nangma khut sungah a kip ding hi. </VERS>
            <VERS vnumber="21"> Tua ahih ciangin keima nunga ka suanlekhakte beisak loin, ka pa’ innkuan panin ka min na phiat loh nadingin Topa’ min tawh kei tungah hong kiciam in,” a ci hi. </VERS>
            <VERS vnumber="22"> Tua ciangin Saul’ deih bangin David a kiciam hi. Tua ciangin Saul a inn-ah a ciah hi. Ahih hangin David le a mite munmuanhuai-ah paito uh hi.
            </VERS>
        </CHAPTER>
        <CHAPTER cnumber="25">
            <VERS vnumber="1"> Tu-in Samuel si a, Israel-te khempeuh kikhawmin ama hangin kap uh a, amaute in Ramah-a a inn-ah amah a vui uh hi. Tua ciangin Paran gamlakah David paisuk hi. </VERS>
            <VERS vnumber="2"> Karmel mualah nasep a nei mi khat Maon khua-ah a om hi. Tua pa hau mahmah a, amah in tuu tulthum le keel tulkhat nei hi. Amah in Karmel-ah a tuumul a met hi. </VERS>
            <VERS vnumber="3"> Tua mipa’ min Nabal hi a, a zi’ min Abigail ahi hi. Tua numei, tei le melhoih a thuah khat hi a, ahih hangin a pasal pen a ki-uk zo lo mi le a gamtatsia khat hi a, amah Kaleb mi ahi hi. </VERS>
            <VERS vnumber="4"> Nabal in a tuumul a metna thu David in gamlakah a za hi. </VERS>
            <VERS vnumber="5"> Tua ahih ciangin David in a tangvalte sawm sawl hi. David in a tangvalte kiangah, “Karmel-ah paito-in Nabal kiangah pai unla, keima min tawh amah va hopih un. </VERS>
            <VERS vnumber="6"> Hih bangin amah na hopih ding uh hi: ‘Nang tungah nopna om tahen, na innkuan tungah nopna om tahen, na neih khempeuh tungah zong nopna om tahen. </VERS>
            <VERS vnumber="7"> Gan mul mette na neihna ka za hi. Na tuucingte kote tawh omin amaute tungah siatna ka bawl kei uh a, Karmel-ah a om sungteng uh amaute in bangmah mansuah lo uh hi. </VERS>
            <VERS vnumber="8"> Na tangvalte uh dong lecin amaute in nang kiangah hong gen thei ding uh hi. Tua ahih ciangin ka tangvalte maipha na musak in; bang hang hiam cih leh pawi ni-in kong pai uh hi. Na neih sung pan nong piak theih peuhpeuh na nasemte le na tapa David tungah pia in,’ ci un,” a ci hi.
            </VERS>
            <VERS vnumber="9"> Tangvalte hong tun ciangin amaute in hih thu khempeuh David’ minin Nabal kiangah gen uh a, tua ciangin amaute in ngak uh hi. </VERS>
            <VERS vnumber="10"> Tua ciangin Nabal in David’ nasemte dawngin, “David kua ahi hiam? Jessi’ tapa kua ahi hiam? Tulai-in a tote kiang panin a tai khia nasem tampi om hi. </VERS>
            <VERS vnumber="11"> Ka anlum le ka tui le ka gan mul meette adingin ka gawh ka sate la-in koilai panin hong pai cih ka theih loh mite tungah pia ding ka hi hiam?” a ci hi. </VERS>
            <VERS vnumber="12"> Tua ahih ciangin David’ tangvalte ciahkikin hih thu khempeuh ama kiangah a gen uh hi. </VERS>
            <VERS vnumber="13"> David in a mite kiangah, “Mi khempeuh in na namsau uh kuah ciat un!” a ci hi. Amaute khempeuh in a namsau uh kuah uh a, David in zong a namsau a kuah hi. Mihing zali bang David’ nungah paito uh a, mihing za nihte van ngakin om uh hi.
            </VERS>
            <VERS vnumber="14"> Ahih hangin Nabal’ nasem tangvalte khat in Nabal’ zi Abigail kiangah thu genin, “En in, ka topa uh a hopih dingin gamlak panin David in kamtaite hong paisak a, amah in amaute na tai hi. </VERS>
            <VERS vnumber="15"> Ahi zongin kote tungah tua mite hoih mahmahin kote in siatna ka thuak kei uh a, amaute tawh ka pai laiteng uh gamlakah ka om sungun bangmah ka mansuah kei uh hi. </VERS>
            <VERS vnumber="16"> Tuute kemin amaute tawh ka omsung khempeuh uh sun le zanin amaute in kote hong hu uh hi. </VERS>
            <VERS vnumber="17"> Tua ahih ciangin hih thu thei inla, na hih ding ngaihsun in. Bang hang hiam cih leh ka topa le a innkuan khempeuh tungah siatna tunsak ding kingaihsun a, amah a khansia ahih manin kuamah in hopih thei lo hi,” a ci hi.
            </VERS>
            <VERS vnumber="18"> Tua ciangin Abigail kinawhin, anlum lum zanih, leenggahzu savun thawl nih, a han minsa tuu nga, ankan lawh nga, leenggahkeu bawk zakhat le theimoh zanih la-in late tungah tuate a guang hi. </VERS>
            <VERS vnumber="19"> Tua nu in a tangvalte kiangah, “Keima mai-ah na paisuak un; note’ nungah kei kong pai ding hi,” a ci hi. Ahih hangin amah in a pasal Nabal hilh lo hi. </VERS>
            <VERS vnumber="20"> Amah la tungah tuangin mual liahah a paisuk laitakin, en in, David le a mite ama lamah hong paisuk uh hi; amah in amaute na dawn hi. </VERS>
            <VERS vnumber="21"> Tu-in David in, “Ama neihsa khempeuh khat zong a mangthang lo dingin hih mipa’ neih khempeuh gamlakah a mawkna-in ka cing a, amah in hih thuhoihte a sia tawh kei tungah hong thuk hi. </VERS>
            <VERS vnumber="22"> Zing ciangin ama neihsa khempeuh lakah pasal khat zong ka siit taak leh Pasian in keimah David hong dawm kei tahen,” na ci khin hi.
            </VERS>
            <VERS vnumber="23"> Abigail in David a muh ciangin kinawh a, a la tung panin tuakin David’ mai-ah puk a, leilakah a kun hi. </VERS>
            <VERS vnumber="24"> Ama khe phungah pukin, “Kei tung bekah, ka topa aw, mawhna om tahen. Na kiangah na nasem nu thu hong gensak inla, na nasem nu’ thugente hong ngai in, ci-in kong thum hi. </VERS>
            <VERS vnumber="25"> Ka topa in hih a khansia mipa Nabal ngaihsun kei in; bang hang hiam cih leh ama min mah bangin amah zong a tuaci mah ahi hi. Nabal ama min hi a, haina in amah vukcip hi. Ahih hangin na nasem nu keimah in nangma hong sawl na tangvalte ka mukha kei hi. </VERS>
            <VERS vnumber="26"> Tua ahih ciangin tu-in, ka topa aw, Topa nungta-in, nang zong na nuntak mah bangin, mi na thah loh nading le nangma khut tawh thukkikna na hih loh nadingin Topa in nang hong kho ahih manin, tu-in na galte le nangma tungah siat nading a zongte khempeuh Nabal bang tahen. </VERS>
            <VERS vnumber="27"> Tu-in na nasem nu keimah in nangmah ka hong puak hih letsong nangma nung hong zui tangvalte hong piasak in. </VERS>
            <VERS vnumber="28"> Na nasem nu’ khialhna hong maisak in, ci-in kong thum hi. Bang hang hiam cih leh nangmah in Topa’ galte do na hih manin Topa in na suanlekhakte kipsak paisuak dinga, na nuntak laiteng nang sungah siatna kimu lo ding hi. </VERS>
            <VERS vnumber="29"> Nangmah delhin hong that dingin mite hong kipat leh, nang pen Topa na Pasian’ kepna sung a hing mite lakah na om dinga, amah in suanglotna tawh lotkhiat bangin na galte lawn khia ding hi. </VERS>
            <VERS vnumber="30"> Topa in nangmah tawh kisai thu a hoih a gente khempeuh tawh kizui-in hong hihin, Israel-te tungah ulianin nang hong koih khit ciangin, </VERS>
            <VERS vnumber="31"> thu om lopi-in mi thahna ahi a, nang mahmah in phulakna hangin ahi zongin, dah nading thu ahi a, lungsim nat nading thu ahi zongin na nei kei ding hi. Topa in limtakin nang hong bawl ciangin na nasem nu hong phawk in,” a ci hi.
            </VERS>
            <VERS vnumber="32"> Tua ciangin David in Abigail kiangah, “Tuni-in keimah a dawn dingin nang a hong sawl Israel-te’ Pasian, Topa in thupha ngah tahen! </VERS>
            <VERS vnumber="33"> Tuni-in mi thahna le keima khut tawh phulak nading panin keimah hong kem nangma ngaihsutna in thupha ngah tahen! </VERS>
            <VERS vnumber="34"> Bang hang hiam cih leh nang kong gimsak nading panin hong kho Israel Pasian, Topa a nungta taktak ahih mah bangin, nang hong kinawhin keimah a dawn dingin hong pai lo hi lecin, zing ciangin Nabal sung pan pasal khat zong hing nawn lo ding hi,” a ci hi. </VERS>
            <VERS vnumber="35"> Tua ciangin David in ama tung panin amah a puakte a sang hi. Amah in tua nu kiangah, “Lung nuamin na inn-ah ciahto ta in. Na thu ka ngai a, nong thumna kong pia khin hi,” a ci hi.
            </VERS>
            <VERS vnumber="36"> Tua ciangin Nabal kiangah Abigail hong tungkik hi. Kumpipa’ pawi tawh kibangin amah in a inn sungah pawi na kham hi. Nabal lungnuam mahmah hi. Bang hang hiam cih leh amah in zu kham mahmah hi. Tua ahih ciangin zingsang khuavak mateng ama kiangah bangmah gen peuhmah lo hi. </VERS>
            <VERS vnumber="37"> Zingsang ciang, Nabal’ zukhamna a ven ciangin a zi in ama kiangah hih thute gen a, thakhatin a lungtang si-in amah suangtum bang hi. </VERS>
            <VERS vnumber="38"> Tua khit ni sawm bang ciangin Topa in Nabal vat a, amah a si ta hi.
            </VERS>
            <VERS vnumber="39"> Nabal a sihna thu David in a zak ciangin amah in, “Nabal khut tung panin ka ngah zahkona hong thuksakin, siatna panin a nasem pa a lenkik Topa in thupha ngah tahen. Topa in Nabal’ gamtat siatna ama lu tung mahah tungkiksak hi,” a ci hi. Tua ciangin David in mi sawlin ama zi dingin Abigail helsak hi. </VERS>
            <VERS vnumber="40"> David’ nasemte Karmel-a Abigail’ kiang a tun ciangin amaute in tua nu kiangah, “David in ama zi dingin a la dingin kote nang kiangah hong sawl hi,” a ci uh hi. </VERS>
            <VERS vnumber="41"> Tua ciangin amah dingin lei-ah maikun a, “En un, na nasem nu uh ka topa’ nasemte’ khe a silsak ding nasem ahi hi,” a ci hi. </VERS>
            <VERS vnumber="42"> Tua ciangin Abigail kinawhin dingin la tungah tuang a, ama nasem numei nga in amah a kem hi. David’ kamtaite’ nung zui-in pai a, tua ciangin ama zi a suak hi.
            </VERS>
            <VERS vnumber="43"> David in Jezreel khuami Ahinoam zong la a, amau tegel ama zi a suak uh hi. </VERS>
            <VERS vnumber="44"> Saul in ama tanu Mikhal, David’ zi pen, Gallim khuami Laish’ tapa Palti tungah na pia khin hi.</VERS>
        </CHAPTER>
        <CHAPTER cnumber="26">
            <VERS vnumber="1"> Tua ciangin Saul kiang Gibeah-ah Zif mite hong pai uh a, “Jeshimon nisuahna lam Hakhilah mualtungah David bu hi lo ahi hiam?” va ci uh hi. </VERS>
            <VERS vnumber="2"> Tua ahih ciangin Saul kithawi-in David a zong dingin Israel mi a kiteel mihing tulthum tawh Zif gamlakah a paisuk hi. </VERS>
            <VERS vnumber="3"> Tua ciangin Saul in Jeshimon nisuahna lam lampi gei-ah a om Hakhilah mualtungah giahphual sat hi. Ahih hangin gamlakah David omlai hi. Amah a delhin gamlakah Saul a hong paina thu a theih ciangin </VERS>
            <VERS vnumber="4"> David in thukan simte sawl a, Saul hong pai taktak ahihna thu a thei hi. </VERS>
            <VERS vnumber="5"> Tua ciangin David dingin Saul in giahphual a satna munah a pai hi. David in Saul’ galkap mangpa, Ner’ tapa Abner tawh a lupna mun mu hi. Giahphual laizangah Saul lum a, ama kimkotah a galkapte in phual sat uh hi.
            </VERS>
            <VERS vnumber="6"> Tua ciangin David in Hit mi Ahimelek le a nu uh Zeruiah ahi Joab’ sanggampa Abishai kiangah, “Saul’ giahphual ah kei tawh kua hong paisuk ding na hi uh hiam” a ci hi. Abishai in, “Kei nang tawh kong paisuk ding hi,” a ci hi. </VERS>
            <VERS vnumber="7"> Tua ahih ciangin David le Abishai zanin galkapte kiangah pai uh hi. Giahphual sungah Saul na ihmu a, a lukhung leilakah a teipi na kiphut a, Abner le galkapte ama kimkotah na lum uh hi. </VERS>
            <VERS vnumber="8"> Tua ciangin Abishai in David kiangah, “Pasian in na galpa tuni-in na khut sungah hong pia ahih ciangin tu-in teipi-in lei tawh khatvei bek hong khawhcipsak in, nihvei khawh ding kisam lo hi,” a ci hi. </VERS>
            <VERS vnumber="9"> Ahih hangin David in Abishai kiangah, “Ama tungah siatna bawl kei in; bang hang hiam cih leh Topa’ sathau nilh pa a su peuhpeuh mawhna pan peng ding sa na hi hiam?” a ci hi. </VERS>
            <VERS vnumber="10"> David in, “Topa a nungta ahih mah bangin Topa in amah vat taktak ding hi; tua ahih kei leh zong a sih hun hong tung ding hi; tua ahih kei leh gal kikapna sungah amah paisukin si ding hi. </VERS>
            <VERS vnumber="11"> Topa’ sathau nilh pa tungah ka khut ka ngak ding Topa in kei hong kham hi; ahih hangin tu-in a lukhungah a om a teipi le a tuithawl la-in pai khia ni,” a ci hi. </VERS>
            <VERS vnumber="12"> Tua ahih ciangin David in Saul’ lukhung a a om a teipi le a tuithawl a la hi. Tua ciangin amaute pai khia uh hi. Kuamah in mu lo hi; zong thei lo hi; kuamah khanglo lo hi. Amaute khempeuh ihmu uh hi; bang hang hiam cih leh Topa in amaute ihmut suak mahmah sak hi.
            </VERS>
            <VERS vnumber="13"> Tua ciangin David a pang khatah pai-in, amaute kikal saupi a kihalin mual dawn a gamla-ah a ding hi. </VERS>
            <VERS vnumber="14"> David in galkapte le Ner’ tapa Abner samin, “Abner aw, hong dawng lo ding na hi hiam?” a ci hi. Tua ciangin Abner in dawngin, “Kumpipa a sam kua na hi hiam?” a ci hi. </VERS>
            <VERS vnumber="15"> David in Abner kiangah, “Pasal hi lo na hi hiam? Israel-te sungah nang tawh a kibang kua om ahi hiam? Tua ahihleh bang hangin na to kumpipa vil lo na hi hiam? Bang hang hiam cih leh na to kumpipa a that dingin mi khat hong pai hi. </VERS>
            <VERS vnumber="16"> Hih banga na gamtatna hoih lo hi. Topa a nungta ahih mah bangin a si dingin na kilawm hi; bang hang hiam cih leh Topa’ sathau nilh pa, na topa na vil kei hi. Tu-in a lukhung a om kumpipa’ teipi le a tuithawl koi-ah om ahi hiam, thei in,” a ci hi.
            </VERS>
            <VERS vnumber="17"> Saul in David’ aw khen thei a, “Ka tapa David, tu-a a ging nangma’ aw ahi hiam?” a ci hi. David in, “Ka topa, kumpipa aw, keima’ aw ahi hi,” a ci hi. </VERS>
            <VERS vnumber="18"> Tua ciangin amah in, “Bang hangin ka topa in a nasem pa delh ahi hiam? Bang gamta khial ka hi hiam? Ka tungah bang mawhna om ahi hiam? </VERS>
            <VERS vnumber="19"> Tua ahih ciangin tu-in ka to kumpipa in a nasem pa’ thu za in. Keimah a do dingin nang hong toksuah pa pen Topa ahihleh amah in biakna hong sang tahen; ahih hangin mihing ahihleh amaute in Topa’ mai-ah samsiatna ngah tahen. Bang hang hiam cih leh amaute in, ‘Pai in; pasian dangte’ na sem in,’ ci-in Topa’ gamh ka ngah loh nadingin tuni-in kei hong hawl khia uh hi. </VERS>
            <VERS vnumber="20"> Tua ahih ciangin tu-in Topa’ omna panin gamdang leitangah kei hong sisak kei in; bang hang hiam cih leh mualtungah vaka a beng pa bangin uili bang lel keimah a that dingin Israel kumpipa nong kuan khia hi,” a ci hi.
            </VERS>
            <VERS vnumber="21"> Tua ciangin Saul in, “Ka gamta khial hi; hong ciahkik in, ka tapa David aw; bang hang hiam cih leh tuni-in kei hong suaktasak na hih manin na tungah siatna kong bawl nawn kei ding hi. Ka hai gamtatkha a, nakpitakin ka khial khin hi,” a ci hi. </VERS>
            <VERS vnumber="22"> Tua ciangin David in dawngin, “Hih lai-ah na teipi om hi, kumpipa! Tangvalte khat hong paisak inla hong lasak in. </VERS>
            <VERS vnumber="23"> Topa in mi khempeuh a thumanna le a thutakna hangin thaman pia hi; bang hang hiam cih leh Topa in tuni-in ka khut sungah nang hong pia a, keimah in Topa’ sathau nilh pa a hih dingin ka khutte ka taangkhiasak kei hi. </VERS>
            <VERS vnumber="24"> En in, tuni-in nangmah kong suahtaksak mah bangin Topa in zong kei hong suaktasak henla, haksatna khempeuh panin kei hong hon khia tahen,” a ci hi. </VERS>
            <VERS vnumber="25"> Tua ciangin Saul in David kiangah, “Thupha ngah ta in, ka tapa David! Nangmah in na tampi na sem dinga, tuate na zo ding hi,” a ci hi. Tua ahih ciangin David ama lampi-ah pai-in, Saul zong ama omna munah a ciah hi.
            </VERS>
        </CHAPTER>
        <CHAPTER cnumber="27">
            <VERS vnumber="1"> David in a lungsim sungah, “Saul’ khut tawh ni khat ni ciangin ka si theikha ding hi. Kei adingin Filistia-te’ gamah tai ding sangin a hoih zaw dang om lo hi. Tua hileh Saul in Israel gamgi huam sungah kei hong zon niloh lungkia ta dinga, ama khut sung panin ka suakta ding hi,” a ci hi. </VERS>
            <VERS vnumber="2"> Tua ahih ciangin David kithawi a, amah tawh a om mihing za gukte tawh Gath kumpipa, Maok’ tapa Akhish kiangah a pai hi. </VERS>
            <VERS vnumber="3"> Tua ciangin David, a innkuanpihte le a mite a innkuanpih ciat tawh, David zong a zi nihte, Jezreel khuami Ahinoam le Nabal’ zi meigongnu, Karmel khuami Abigail tawh, Gath-a Akhish kiangah va teeng hi. </VERS>
            <VERS vnumber="4"> Gath-ah David tai hi, ci-in Saul kiangah a kigen ciangin amah in David zong nawn lo hi.
            </VERS>
            <VERS vnumber="5"> Tua ciangin David in Akhish kiangah, “Nong hehpih zawh leh, ka ten theih nadingin gam sung khuate khatah kei ading mun hong pia in; bang hangin na nasem pa nang tawh kumpi khua sungah teeng khawm ding ahi hiam?” a ci hi. </VERS>
            <VERS vnumber="6"> Tua ahih ciangin Akhish in tua ni-in ama tungah Ziklag khua a pia hi. Tua ahih manin tuni dongin tua khua pen Judah kumpite a’ ahi hi. </VERS>
            <VERS vnumber="7"> Filistia gam sungah David a ten hunsung pen kum khat le kha li sung ahi hi.
            </VERS>
            <VERS vnumber="8"> Tu-in David le a mite paito-in Geshur mite, Girzi mite le Amalek mite va sim hi; bang hang hiam cih leh hih mite pen Egypt lam Shur ciang dongah tanglai a kipanin a teeng mite ahi uh hi. </VERS>
            <VERS vnumber="9"> Tua ciangin David in tua gam vat gawp a, numei ahi a, pasal ahi zongin hingkhawi loin, ahih hangin tuute, bawngtalte, late, kalaohte le puante la-in Akhish kiangah hong ciahkik hi. </VERS>
            <VERS vnumber="10"> Akhish in, “Tuni-in kua va sim na hi uh hiam?” ci-in a dot ciangin David in, “Judah mite’ Negeb gam,” ahih kei leh, “Jerahmeel mite’ Negeb gam,” ahih kei leh, “Ken mite’ Negeb gam,” a ci hi. </VERS>
            <VERS vnumber="11"> David in, “Amaute in kote’ thu genin, ‘David in tua bangin hih hi,’ ci ding uh ahih ciangin,” ci-in ngaihsun ahih manin Gath-ah thu a puak thei ding numei ahi a, pasal ahi zongin hingkhawi lo hi. Filistia-te’ gam sungah a ten sungteng tua bang gamtatna pen ama ngeina ahi hi. </VERS>
            <VERS vnumber="12"> Akhish in David muangin, “Ama mipih Israel-te in a muhdah theih nadingin a mahmah kibawl khin hi. Tua ahih ciangin amah ka nasem hi tawntung ding hi,” ci-in a ngaihsun hi.
            </VERS>
        </CHAPTER>
        <CHAPTER cnumber="28">
            <VERS vnumber="1"> Tua hunin Filistia-te in Israel-te a sim dingin a galkapte khawm uh hi. Akhish in David kiangah, “Nang le na mite, kei tawh galkapte lakah a kuankhawm ding na hihlam thei in,” a ci hi. </VERS>
            <VERS vnumber="2"> David in Akhish kiangah, “Hoih mahmah hi; na nasem pa in bang hih thei hiam, cih na thei ding hi,” a ci hi. Tua ciangin Akhish in David kiangah, “Hoih mahmah hi; khan tawntungin keimah a hong cing dingin nang kong koih ding hi,” a ci hi.
            </VERS>
            <VERS vnumber="3"> Tu-in Samuel si khin a, Israel-te khempeuh ama hangin kapin, ama khuapi Ramah-ah vui uh hi. Saul in vankahte le aisante a gam sung panin beisak hi. </VERS>
            <VERS vnumber="4"> Filistia-te kikhawm uh a, hong pai-in Shunem-ah giahphual sat uh hi. Saul in Israel-te khempeuh khawm a, amaute in Gilboa-ah giahphual sat uh hi. </VERS>
            <VERS vnumber="5"> Saul in Filistia galkapte a muh ciangin lau a, a lungsim nakpi takin liing hi. </VERS>
            <VERS vnumber="6"> Saul in Topa tungah thu a dot ciangin, Topa in mang tawh hitaleh, Urim tawh hitaleh, kamsangte tawh hitaleh dawng lo hi. </VERS>
            <VERS vnumber="7"> Tua ciangin Saul in a nasemte kiangah, “Ama kiangah pai-in ama tung pan thu ka dot theih nadingin vankahthei numei khat kei adingin hong zonsak un,” a ci hi. A nasemte in ama kiangah, “En in, Endor-ah vankahthei khat om hi,” a ci uh hi.
            </VERS>
            <VERS vnumber="8"> Tua ahih ciangin Saul in a mel seelin puan dang silh a, amah le mi nih pai hi. Amaute zanin tua numei kiangah va pai uh hi. Amah in, “Kei adingin a sisate’ kha kiang pan thu hong dotsak inla, nang kiang a a min kong gen peuhpeuh kei adingin hong saptohsak in,” a ci hi. </VERS>
            <VERS vnumber="9"> Numei in ama kiangah, “Saul’ hihsa thu, gam sung panin vankahte le aisante a suksiatna na thei taktak hi. Tua ahih ciangin bang hangin keima sih nading a piangsak dingin kei adingin thangzak hong koih na hi hiam?” a ci hi. </VERS>
            <VERS vnumber="10"> Ahih hangin ama tungah Topa’ min tawh Saul kiciam a, “Topa a nungta ahih mah bangin hih thu hangin nang tungah gimna hong tung het lo ding hi,” a ci hi. </VERS>
            <VERS vnumber="11"> Tua ciangin numei in, “Kua hong sapsak ding ka hi hiam?” a ci hi. Amah in, “Samuel hong sapsak in,” a ci hi. </VERS>
            <VERS vnumber="12"> Numei in Samuel a muh ciangin a gingin kikokhia hi. Numei in Saul kiangah, “Bang hangin kei hong khem na hi hiam? Nang, Saul na hi hi,” a ci hi. </VERS>
            <VERS vnumber="13"> Kumpipa in ama kiangah, “Lau kei in; kua mu na hi hiam?” a ci hi. Numei in Saul kiangah, “Leisung panin pasian khat hong pai khiato ka mu hi,” a ci hi. </VERS>
            <VERS vnumber="14"> Amah in tua nu kiangah, “Ama mel bangci ahi hiam?” a ci hi. Tua nu in, “Puteek khat hong paito a, amah in puantualpi silh hi,” a ci hi. Tua ciangin Saul in tua pen Samuel hi, ci-in thei a, lei-ah a maikunin zahtakna a bawl hi.
            </VERS>
            <VERS vnumber="15"> Tua ciangin Samuel in Saul kiangah, “Bang hangin keimah saptohna tawh hong nawngkaisak na hi hiam?” a ci hi. Saul in dawngin, “Nakpi takin ka lungkham hi; Filistia-te in kei hong sim a, kei kiang panin Pasian kiheikhia-in kamsangte tawh ahi a, mang tawh ahi zongin hong dawng nawn lo hi. Tua ahih ciangin ka gamtat nading zia a hong gen dingin nang kong sam hi,” a ci hi. </VERS>
            <VERS vnumber="16"> Tua ciangin Samuel in, “Topa, nang kiang panin kiheikhia-in na gal suak khin ahih ciangin bang hangin kei thu hong dong lai na hi hiam? </VERS>
            <VERS vnumber="17"> Topa in kei’ tungtawnin hong gensa bangin nang tungah hong hih hi. Topa in na khut sung panin kumpi gam bal khia-in na veengpa David’ tungah pia khin hi. </VERS>
            <VERS vnumber="18"> Nangmah in Topa’ thu ngai loin, Amalek tungah ama heh mahmahna tawh kizui-in hih lo na hih manin Topa in nang tungah tuni-in hihte hong tungsak hi. </VERS>
            <VERS vnumber="19"> Tua tham loin Topa in Israel mite zong nang tawh Filistia-te’ khut sungah hong piakhawm ding hi. Zing ciangin nang le na tapate in zong kei kiang nong zuan ding uh hi. Topa in Israel galkapte zong Filistia-te’ khut sungah pia ding hi,” a ci hi.
            </VERS>
            <VERS vnumber="20"> Tua ciangin Samuel’ thugente hangin lau lua-in leilakah Saul tawnpuk pah hi. Amah in sun tawntung le zan tawntung bangmah ne lo ahih manin a tha nem mahmah hi. </VERS>
            <VERS vnumber="21"> Tua ciangin Saul kiangah a numei hong pai-in amah a lau mahmahna a muh ciangin tua nu in Saul kiangah, “En in, na nasem nu in na thu hong ngai zo hi. Ka luang khamin, kei tungah nong gen bangin ka gamta zo hi. </VERS>
            <VERS vnumber="22"> Tua ahih ciangin nang zong na nasem nu’ thu hong ngai in; na mai-ah anlum tawmkhat hong luisak in; na paina dingah na pai ciangin na thahat nadingin ne in,” a ci hi. </VERS>
            <VERS vnumber="23"> Amah in nial a, “Ka ne kei ding hi,” a ci hi. Ahih hangin tua numei tawh kopin a nasemte in ci teitei uh ahih manin amau’ cih bangin a mang hi. Tua ahih ciangin leilak panin amah tho-in lupna tungah a tu hi. </VERS>
            <VERS vnumber="24"> Tu-in tua numei in a inn-ah bawngno thau khat nei a, amah in manlang takin go-in, tua ciangin annel la a, a annel meekin silngo sawh loh anlum em a, </VERS>
            <VERS vnumber="25"> Saul le a nasemte’ mai-ah lui a, amaute in a ne uh hi. Tua ciangin amaute dingin tua zanin a pai khia uh hi.
            </VERS>
        </CHAPTER>
        <CHAPTER cnumber="29">
            <VERS vnumber="1"> Tu-in Filistia-te in a galkap khempeuh uh Afek-ah khawm uh a, Jezreel gam sunga om tuikhuk gei-ah Israel-te in giahphual sat uh hi. </VERS>
            <VERS vnumber="2"> Filistia uliante a zaza, a tultulin a pai laitakin David le a mite zong Akhish tawh a nungah pai uh hi. </VERS>
            <VERS vnumber="3"> Filistia galkap a ukte in, “Hih Hebru mite in hih lai-ah bang hong hih uh ahi hiam?” a ci uh hi. Akhish in Filistia galkap a ukte kiangah, “Ni tampi, kum tampi kei tawh a omkhin, Israel kumpi Saul’ nasem pa David hi a, kei kiangah hong tai a kipanin tuni dongin ama tungah mawhna ka mu kei hi,” a ci hi. </VERS>
            <VERS vnumber="4"> Ahih hangin Filistia galkap a ukte ama tungah heh uh hi. Filistia galkap a ukte in ama kiangah, “Amah na koihna munah a ciahkik theih nadingin hih mipa sawlkik in. Gal kidona sungah eite’ lang hong suak kha ding ahih manin galdona sungah eite tawh amah hong kuansuk lo ding hi. Bang hang hiam cih leh hih mipa in a topa tawh kilemna bangci bawl ding ahi hiam? Hih lai-a om mite’ lutang tawh bawl ding hi lo ahi hiam? </VERS>
            <VERS vnumber="5"> Amaute khatlekhat in la-in sa-in laam uh a, ‘Saul in a tulin that, David in a tul sawmin that,’ a cih pa uh hi lo ahi hiam?” a ci uh hi.
            </VERS>
            <VERS vnumber="6"> Tua ciangin Akhish in David samin ama kiangah, “Topa a nungta ahih mah bangin, nang na thuman a, hih vai-ah kei tawh hong kuan khia-in na ciah ding man ka sa hi. Bang hang hiam cih leh kei kiangah nong pai a kipan tuni dong nang tungah khialhna bangmah ka mu kei hi. Ahih hangin uliante in nang hong thukim lo uh hi. </VERS>
            <VERS vnumber="7"> Tua ahih ciangin tu-in ciahkik in. Filistia uliante na lungkim lohsak khak loh nadingin lungkim takin ciah in,” a ci hi. </VERS>
            <VERS vnumber="8"> Tua ciangin David in Akhish kiangah, “Ahih hangin, keimah in bang hih ka hi hiam? Ka to kumpipa’ galte do-in ka pai theih loh nadingin nangma nasepna-ah kong tum ni a kipan tuhun dong na nasem pa’ tungah bang mu na hi hiam?” a ci hi. </VERS>
            <VERS vnumber="9"> Tua ciangin Akhish in David dawngin, “Nang pen keima muhna-ah Pasian’ vantungmi khat mah bangin paubaang lo na hihna ka thei hi; ahi zongin Filistia galkap a ukte in, ‘Amah pen eite tawh galphualah hong kuanto lo ding hi,’ ci uh hi. </VERS>
            <VERS vnumber="10"> Tua ahih ciangin tu-in nang tawh a hong pai na topa’ nasemte tawh zingsangin tho baih un. Zingsangin kipan baih unla, khua a vak phetin kihem khia un,” a ci hi. </VERS>
            <VERS vnumber="11"> Tua ahih ciangin Filistia gamah a ciahkik dingin David a mite tawh zingsang tungin ding khia uh a, Filistia-te ahihleh Jezreel khua-ah paito uh hi.</VERS>
        </CHAPTER>
        <CHAPTER cnumber="30">
            <VERS vnumber="1"> David le a mite a ni thum ni-in Ziklag hong tun uh ciangin, Amalek-te in Negeb le Ziklag na sim khin uh hi. Amaute in Ziklag zo-in mei tawh na hal uh a, </VERS>
            <VERS vnumber="2"> numei khempeuh le tua khua sunga om teng a neu a lianin man uh hi. Amaute in khat zong that lo uh a, ahih hangin amaute khempeuh pai khiatpih uh hi. </VERS>
            <VERS vnumber="3"> David le a mite khuapi a tun uh ciangin a khuapi uh mei tawh na kihalin, a zite uh, a tanute uh le a tapate uh salin a kimat khitna thei uh hi. </VERS>
            <VERS vnumber="4"> Tua ciangin David le amah tawh a om mite in a aw uh gingsakin a tha bei dongun kap uh hi. </VERS>
            <VERS vnumber="5"> David’ zi nihte, Jezreel khuami Ahinoam le Karmel khuami Nabal’ zi meigongnu Abigail zong salin kiman hi. </VERS>
            <VERS vnumber="6"> David nakpitakin lungkham hi. Bang hang hiam cih leh mi khempeuh a tanu a tapate uh hangin lungsim sia uh ahih manin amaute in suang tawh amah den ding gen uh hi. Ahih hangin Topa a Pasian in David thakhauhsak hi.
            </VERS>
            <VERS vnumber="7"> Tua ciangin David in Ahimelek tapa Abiathar kiangah, “Siampipuan hong paipih in,” a ci hi. Tua ahih ciangin Abiathar in David kiangah siampi puan a paipih hi. </VERS>
            <VERS vnumber="8"> Tua ciangin David in Topa thu dong a, “Hih mihonte ka delh ding hiam?” a ci hi. Amah in dawngin, “Delh in; bang hang hiam cih leh na pha taktak dinga, na mite na hon khia zo taktak ding hi,” a ci hi. </VERS>
            <VERS vnumber="9"> Tua ahih ciangin David le amah tawh a om mihing za gukte kuan khia uh a, Besor lui-ah tungin, tua lai-ah mi pawlkhat kinusia uh hi. </VERS>
            <VERS vnumber="10"> Ahih hangin David le mi za lite a delhin paisuak uh a, Besor lui a galkah dingin a gimlua mi zanih kinusia uh hi.
            </VERS>
            <VERS vnumber="11"> Amaute in Egypt mi khat gamlakah mu uh a, David kiangah amah paipih uh hi. Amaute in an pia uh a, amah in ne hi. Amaute in tui dawn ding zong a pia uh hi. </VERS>
            <VERS vnumber="12"> Theimoh khat le leenggahkeu bawk nih zong a pia uh hi. Amah in tuate a nek khit ciangin a tha hong dimkik hi. Bang hang hiam cih leh an ahi a, tui ahi zongin sun thum le zan thum ne lo dawn loin om hi. </VERS>
            <VERS vnumber="13"> Tua ciangin David in ama kiangah, “Nang kuate na hi hiam? Koi pan na hi hiam?” a ci hi. Amah in, “Kei pen Amalek-te khat’ nasem, Egypt mi tangval khat ka hi hi. Tuma ni thum lai-in ka ci na ahih manin ka topa in hong nusia hi. </VERS>
            <VERS vnumber="14"> Kote in Khereth mite’ Negeb gam le Judah-te’ gam sung le Kaleb mite’ Negeb gam ka sim uh a, mei tawh Ziklag ka hal uh hi,” a ci hi. </VERS>
            <VERS vnumber="15"> Tua ciangin David in ama kiangah, “Hih mite kiangah nong paipih suk nuam ding hiam?” a ci hi. Amah in, “Nangmah in kei nong thah lohna ding ahi a, ka topa’ khut sungah nong apkik loh nading ahi zongin Pasian’ min tawh kei tungah hong kiciam peuh lecin hih mihonte kiangah nang kong paipihsuk ding hi,” a ci hi.
            </VERS>
            <VERS vnumber="16"> Tua ciangin amah in David paipih suk hi. Filistia-te’ gam le Judah gam panin a lak uh na tampite hangin amaute gam sung khempeuh ah kithehthangin an ne, tuidawn, laamin na om uh hi. </VERS>
            <VERS vnumber="17"> Tua ciangin David in a zing ciang phalvak a kipan nitak dong amaute vat gawp a, kalaoh tung tuangin a tai tangval za lite sim loh amaute khat zong suakta lo uh hi. </VERS>
            <VERS vnumber="18"> David in Amalek-te’ laksa khempeuh ngahkik a, a zi nihte hon khia hi. </VERS>
            <VERS vnumber="19"> A neu a lian, tanute tapate nate ahi a, a kila khat peuhpeuh ahi zongin a kisam khat zong om lo a, David in a vekpi-in ciahpihkik hi. </VERS>
            <VERS vnumber="20"> David in tuuhonte le bawnghonte khempeuh zong man hi. Mite in tua ganhingte ama mai-ah hawl uh a, “David’ na lakte ahi hi,” a ci uh hi.
            </VERS>
            <VERS vnumber="21"> Tua ciangin, David a zui dingin a gimlua, Besor lui-ah a kinusia mihing za nihte kiangah David tung hi. David le amah tawh a om mite a dawn dingin amaute hong kuan khia uh a, a nai a tun ciangin David in amaute hopih hi. </VERS>
            <VERS vnumber="22"> Tua ciangin David tawh a pai mite lak panin a gilo le mi ginalote khempeuh in, “Amaute pen eite tawh hong paisuak lo uh ahih manin, amaute in a zite le a tate uh la-in a pai khiatpih uh cih sim loh, eite’ ngahkik nate khat zong amaute i pia kei ding hi,” a ci uh hi. </VERS>
            <VERS vnumber="23"> Ahih hangin David in, “Ka sanggamte aw, Topa in eite hong piaksa nate tua bangin na hih kei ding uh hi. Amah in eite hong kemin eite a do dinga hong pai mihonte i khut sungah hong pia khin hi. </VERS>
            <VERS vnumber="24"> Hih thu-ah kua in no’ thu hong ngai ding ahi hiam? Bang hang hiam cih leh gal sungah a kuan mipa’ tanh zah mah, van a ngak mipa in tang dinga, amaute in a kibangin ngah ding uh hi,” a ci hi. </VERS>
            <VERS vnumber="25"> Tua ni a kipanin tuni dongin amah in Israel-te adingin thukham le biakna ngeina kipin a bawl hi.
            </VERS>
            <VERS vnumber="26"> Ziklag a tun ciangin David in Judah upa a lawmte kiangah a na lakte pawlkhat khakin, “Topa’ galte’ na a kilate sung panin hih lai-ah note ading letsong a om hi,” a ci hi. </VERS>
            <VERS vnumber="27"> Tua nate pen Bethel, Negeb gam sunga om Ramoth le Jattir, </VERS>
            <VERS vnumber="28"> Aroer, Sifmoth, Eshtemoa, </VERS>
            <VERS vnumber="29"> Karmel, Jerahmeel khuapite, Ken khuapite, </VERS>
            <VERS vnumber="30"> Hormah, Borashan, Athak, </VERS>
            <VERS vnumber="31"> Hebron sunga omte, David le a mite a pai ngeina mun khempeuhte ading ahi hi.
            </VERS>
        </CHAPTER>
        <CHAPTER cnumber="31">
            <VERS vnumber="1"> Filistia-te in Israel-te sim uh hi. Filistia-te’ mai-ah Israel-te tai uh a, Gilboa Mual tungah thahin tuk uh hi. </VERS>
            <VERS vnumber="2"> Filistia-te in Saul le a tapate pha uh hi. Filistia-te in Saul’ tapate Jonathan, Abinadab le Malkhishua a that uh hi. </VERS>
            <VERS vnumber="3"> Gal in nakpitakin Saul neh a, gal thaltawite in nakpitakin amah liamsak hi. </VERS>
            <VERS vnumber="4"> Tua ciangin Saul in a galhiam puapa kiangah, “Hih dawibia mite hong pai-in kei hong dawtletin hong mawlpih kha ding uh ahih manin na namsau dok inla, tua tawh hong dawtlet in,” a ci hi. Ahih hangin a galhiam puapa in hih ngam lo hi; bang hang hiam cih leh amah lau mahmah hi. Tua ahih ciangin Saul in ama namsau la-in tua tungah puk hi. </VERS>
            <VERS vnumber="5"> A galhiam puapa in Saul a sihna a muh ciangin amah zong a namsau tungah kipuksuk sakin amah tawh a sikhawm hi. </VERS>
            <VERS vnumber="6"> Tua bangin Saul, a tapa thumte, a galhiam puapa le a mi khempeuh, a ni kikhatin a sikhawm uh hi. </VERS>
            <VERS vnumber="7"> Tua ciangin Jezreel kuam galkhat le Jordan galkhat a om Israel mite in Israel mite tai-in Saul le a tapate a sih khitna thu a zak uh ciangin amaute in a khuapite uh nusia-in tai uh ahih ciangin Filistia-te hong pai-in tuate sungah a teeng uh hi.
            </VERS>
            <VERS vnumber="8"> A zing ciangin a kithat mite’ na a la dingin Filistia-te hong pai ciangin Saul le a tapa thumte Gilboa Mual tungah a si mu uh hi. </VERS>
            <VERS vnumber="9"> Amaute in Saul’ lu tankhia-in a galhiam hawk khia uh a, a milimte uh le mite kiangah hih thuhoih a puak dingin Filistia gam sung khempeuh ah kamtaite a sawl uh hi. </VERS>
            <VERS vnumber="10"> Amaute in Ashtaroth biakinn sungah ama galhiam koih uh a, Bethshan khuakulhah ama luang a suang uh hi. </VERS>
            <VERS vnumber="11"> Ahih hangin Jabeshgilead ah a teeng mite in Saul’ tungah Filistia-te’ hihna a zak uh ciangin, </VERS>
            <VERS vnumber="12"> a hang mi khempeuh dingin zan tawntung pai uh a, Bethshan kulh tung panin Saul’ luang le a tapate’ luangte va la uh hi. Amaute in Jabesh-ah tunpihin tua lai-ah a hal uh hi. </VERS>
            <VERS vnumber="13"> Amaute in a guhte la-in Jabesh khua sung makeng kung nuai-ah vui uh a, ni sagih sung an a tang uh hi.</VERS>
        </CHAPTER>
    </BIBLEBOOK>
    <BIBLEBOOK bnumber="10" bname="Samuel Nihna" bsname="SAM2">
        <CHAPTER cnumber="1">
            <VERS vnumber="1"> Saul a sih khit, Amalek-te a thahna panin David a ciahkik ciangin Ziklag-ah David ni nih om hi. </VERS>
            <VERS vnumber="2"> A ni thum ni-in, a puan kikekin a lu tungah lei omin Saul’ giahphual panin mi khat hong pai hi. David kiangah amah hong tun ciangin leilakah pukin zahtakna a bawl hi. </VERS>
            <VERS vnumber="3"> David in ama kiangah, “Koi panin hong pai na hi hiam?” a ci hi. Tua ciangin amah in David kiangah, “Israel giahphual panin kong suakta hi,” a ci hi. </VERS>
            <VERS vnumber="4"> David in ama kiangah, “Bangci bang ahi hiam? Hong gen in,” a ci hi. Tua ciangin amah in dawngin, “Giahphual panin mite tai a, mi tampi zong pukin si uh hi. Saul le a tapa Jonathan zong a si hi,” a ci hi. </VERS>
            <VERS vnumber="5"> Tua ciangin David in ama kiangah a gen tangvalpa kiangah, “Saul le a tapa Jonathan a sihna bangci theih na hi hiam?” a ci hi. </VERS>
            <VERS vnumber="6"> Tua ciangin tangvalpa in, “Gilboa Mual-ah ka omkha a, tua lai munah Saul a teipi tungah kingam hi. </VERS>
            <VERS vnumber="7"> Saul in a nunglam hong et ciangin kei hong mu-in hong sam hi. Keimah in ka dawng a, ‘Hih lai-ah om ing,’ ka ci hi. </VERS>
            <VERS vnumber="8"> Saul in kei kiangah, ‘Kua na hi hiam?’ hong ci hi. Keimah in Saul ka dawng a, ‘Kei, Amalek mi ka hi hi,’ ka ci hi. </VERS>
            <VERS vnumber="9"> Saul in kei kiangah, ‘Ka pangah ding inla kei hong that in; bang hang hiam cih leh gimna ka thuak a, ahi zongin ka naang lai hi,’ hong ci hi. </VERS>
            <VERS vnumber="10"> Tua ahih ciangin ama pangah dingin amah ka that hi; bang hang hiam cih leh amah a tuk khit ciangin nungta zo lo taktak ding hi, ci-in ka thei hi. Tua ciangin a lu tungah a om kumpi lukhu le a ban tungah a om a banbulh kong la a, tuate hih lai ka topa kiangah kong paipih hi,” a ci hi.
            </VERS>
            <VERS vnumber="11"> Tua ciangin David in ama puante lenin balkek a, amah tawh a om mite khempeuh in zong tua bangmahin a hih uh hi. </VERS>
            <VERS vnumber="12"> Tua ahih ciangin Saul, a tapa Jonathan le Topa’ mi Israel-te hangin amaute thumin kap uh a, nitak dong an a tang uh hi; bang hang hiam cih leh gal sungah amaute si uh hi. </VERS>
            <VERS vnumber="13"> Tua ciangin David in ama kiangah thu a puak tangvalpa kiangah, “Koi panin hong pai na hi hiam?” a ci hi. Amah in dawngin, “Kei pen Amalek mi peemta khat’ tapa ka hi hi,” a ci hi. </VERS>
            <VERS vnumber="14"> David in ama kiangah, “Topa’ sathau nilh pa a that dingin na khut na liik khiat ding na lau loh a bangci thu ahi hiam?” a ci hi. </VERS>
            <VERS vnumber="15"> Tua ciangin David in tangvalte khat samin, “Pai in; amah thatlum in,” a ci hi. Amah in tua thupuak pa sat a, amah a si hi. </VERS>
            <VERS vnumber="16"> Tua ciangin David in ama kiangah, “Nangma mawhna nangma lu tungah tung tahen; bang hang hiam cih leh nangma kampau in nang’ langkhat ah teci pangin, ‘Topa’ sathau nilh pa ka that khin hi,’ na ci hi,” a ci hi.
            </VERS>
            <VERS vnumber="17"> Tua ciangin Saul le a tapa Jonathan’ hangin kah la phuakin David kap a, </VERS>
            <VERS vnumber="18"> amah in Judah mite tungah hih kah la a kihilh nading thu a pia hi. Tua la pen Jashar Laibu sungah kigelh hi. Amah in:
            </VERS>
            <VERS vnumber="19"> “Israel aw, na minthanna, na mual sangte tungah kithat! A vanglianpa bangci-in tuk!
            </VERS>
            <VERS vnumber="20"> Gath khua sungah gen kei in. Ashkelon kongzingah genthang kei in. Filistia numeite lungdam kha ding, dawibia numeite nuamin diang kha ding.
            </VERS>
            <VERS vnumber="21"> “No Gilboa mualte aw, daitui ahi a, guahtui ahi zongin, na tung uhah omsak kei un. Tui thukpi kilok zong omsak kei un! Bang hang hiam cih leh a vanglianpa’ lum nin a, Saul’ lum, sathau kinuh lo hi. 
            </VERS>
            <VERS vnumber="22"> “Jonathan’ thaltang gupha a, Saul’ namsau zong kihtakhuai hi. Jonathan’ thaltang guakkik lo a, Saul’ namsau zong hong guakkik lo hi.
            </VERS>
            <VERS vnumber="23"> “Saul le Jonathan, ki-it uh a, it-huai uh! A sih a hinin amaute kikhen lo a, muvanlai sangin zaptel zaw uh a, humpinelkai sangin thahat zaw uh hi.
            </VERS>
            <VERS vnumber="24"> “No Israel numeite aw, Saul’ hangin kap un. Puansan neel a silh, na puan tung uhah kizepna kham a suangte aw, ama hangin kap un.
            </VERS>
            <VERS vnumber="25"> “A vanglianpa bangci-in tuk galphual sungah! Jonathan aw, na mual sangte tungah nang hong kithat hi.
            </VERS>
            <VERS vnumber="26"> Nangma hangin ka lungkham hi, ka sanggam Jonathan; kei nong itna lamdang a, numei’ itna sangin lian zaw hi.
            </VERS>
            <VERS vnumber="27"> “A vanglianpa bangci-in tuk, galhiamte bangci-in sia!” a ci hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Hih hun khit ciangin David in Topa thu dong a, “Judah khuapi khat peuhpeuhah ka paito ding hiam?” a ci hi. Topa in ama kiangah, “Paito in,” a ci hi. David in, “Koi pen ah paito ding ka hi hiam?” a ci hi. Amah in, “Hebron-ah,” a ci hi. </VERS>
            <VERS vnumber="2"> Tua ahih ciangin tua lai-ah David paito a, ama zi nihte, Jezreel khua mi Ahinoam le Karmel khua mi Nabal’ zi meigongnu Abigail zong a pai uh hi. </VERS>
            <VERS vnumber="3"> David in amah tawh a om a mite, mi khempeuh a innkuanpih ciat tawh paipihto a, Hebron khua-ah amaute a teeng uh hi. </VERS>
            <VERS vnumber="4"> Tua ciangin Judah mite hong pai-in amaute in tua lai munah Judah kumpi dingin David sathau a nilh uh hi. Amaute in David kiangah, “Saul a vuite pen Jabeshgilead mite hi,” ci-in a gen uh ciangin </VERS>
            <VERS vnumber="5"> Jabeshgilead mite kiangah David in kamtaite sawlin amaute kiangah, “Note in na topa uh Saul tungah thumanna lakin amah vui na hih manun Topa in note thupha hong pia tahen! </VERS>
            <VERS vnumber="6"> Tu-in Topa in itna kip le thumanna note tungah hong lak tahen! Note hih bangin gamta na hih manun note tungah thuhoih kong bawl ding hi. </VERS>
            <VERS vnumber="7"> Tua ahih ciangin tu-in note kithakhauhsakin hang un; bang hang hiam cih leh na topa uh Saul si a, Judah mite in amau’ tungah kumpi-in kei sathau hong nilh khin uh hi,” a ci hi.
            </VERS>
            <VERS vnumber="8"> Tu-in Ner’ tapa Abner, Saul’ galkap mangpa in Saul’ tapa Ishbosheth la-in Mahanaim ah paipih hi. </VERS>
            <VERS vnumber="9"> Amah in Gilead, Ashur, Jezreel, Efraim, Benjamin le Israel khempeuh tungah kumpi-in amah bawl hi. </VERS>
            <VERS vnumber="10"> Israel-te tungah uk dingin a kipatin Saul’ tapa Ishbosheth kum sawmli pha a, amah in kum nih sung uk hi. Ahih hangin Judah minamte in David’ nung zui uh hi. </VERS>
            <VERS vnumber="11"> Judah minamte tungah kumpi-in Hebron-ah David kum sagih le kha guk sung a om hi.
            </VERS>
            <VERS vnumber="12"> Ner’ tapa Abner le Saul’ tapa Ishbosheth’ nasemte Mahanaim panin Gibeon-ah pai khia uh hi. </VERS>
            <VERS vnumber="13"> Zeruiah’ tapa Joab le David’ nasemte pai khia-in Gibeon bual-ah amaute dawntuah uh hi. Amaute bual langkhat ah, adang khatte a bual langkhat ah tu uh hi. </VERS>
            <VERS vnumber="14"> Tua ciangin Abner in Joab kiangah, “Tangvalte ding sakin eite’ mai-ah kimawlsak ni,” a ci hi. Joab in, “Amaute dingsak in,” a ci hi. </VERS>
            <VERS vnumber="15"> Tua ciangin amaute dingin galkah uh a, Benjamin le Saul’ tapa Ishbosheth adingin sawm le nih le David’ nasemte zong sawm le nih mah ahi hi. </VERS>
            <VERS vnumber="16"> Tua ciangin alang ciat uh lutang lenin, a namsau tawh a lang pa dawt ciat uh hi. Tua ahih ciangin amaute tukkhawm uh hi. Tua ahih manin Gibeon-ah a om tua mun pen Helkathhazzurim kici hi. </VERS>
            <VERS vnumber="17"> Tua ni-in galkidona nasia mahmah a, Abner le Israel mite David’ nasemte in zo uh hi.
            </VERS>
            <VERS vnumber="18"> Zeruiah’ tapa thumte, Joab, Abishai le Asahel, tua lai-ah om uh hi. Asahel pen Syria sakhi lee bangin a khe manlang hi. </VERS>
            <VERS vnumber="19"> Asahel in Abner delh a, amah a delh laitakin Abner a zuihna-ah pial hetloin delh paisuak hi. </VERS>
            <VERS vnumber="20"> Tua ciangin Abner in a nung enin, “Asahel aw, nang na hi hiam?” a ci hi. Amah in dawngin, “Keimah ka hi hi,” a ci hi. </VERS>
            <VERS vnumber="21"> Abner in ama kiangah, “Na taklamah ahi a, na veilamah ahi zongin kihei inla, tangvalte khatpeuh manin a na sut in,” a ci hi. Ahih hangin amah a zuihna panin Asahel pial lo hi. </VERS>
            <VERS vnumber="22"> Tua ciangin Abner in Asahel kiangah, “Keimah zuihna panin pial in; bang hangin nang lei-ah hong vat gawp ding ka hi hiam? Nang hong vat gawp leng na sanggampa Joab’ mai-ah ka maitang bangci lak ding ka hi hiam?” a cikik hi. </VERS>
            <VERS vnumber="23"> Ahih hangin amah lampial nuam lo hi. Tua ahih ciangin Abner in a teipi tong lamin a gil khawh a, a nungah a teipi lengsuak hi. Tua ciangin amah tukin tua phualah a si hi. Asahel tukin a sihna munah a pai mi khempeuh tang loin a ding uh hi.
            </VERS>
            <VERS vnumber="24"> Ahih hangin Joab le Abishai in Abner delh ding kipan uh hi. Ni a tum laitakin Gibeon gamlak paina lampi-a om Giah mai-ah a kikhung Ammah mual a tung uh hi. </VERS>
            <VERS vnumber="25"> Tua ciangin Abner a pawlpih Benjamin-te kikaikhawm uh a, amaute pawlkhat suakin mual dawn khatah a pang uh hi. </VERS>
            <VERS vnumber="26"> Tua ciangin Abner in Joab samin, “Mi hih bangin kithat lai ding ahi hiam? A tawpna-ah a haksat zawk nading thei lo na hi hiam? A sanggamte uh a delhna panin na mite a kihei nadingin na thupiak ding bangtan sawt lai ding ahi hiam?” a ci hi. </VERS>
            <VERS vnumber="27"> Tua ciangin Joab in, “Pasian a nungta ahih mah bangin, hong pau lo hi lecin, a sanggamte uh a delhna panin zingsang mateng mite khawl lo taktak ding uh hi,” a ci hi. </VERS>
            <VERS vnumber="28"> Tua ahih ciangin Joab in peengkul tum hi. Mi khempeuh khawl a, Israel-te delh nawn loin amaute in do nawn lo uh hi.
            </VERS>
            <VERS vnumber="29"> Tua ciangin Abner le a mite Arabah kantanin tua zan tawntung pai uh hi. Amaute in Jordan kantan uh a, sun ma sungteng pai-in Mahanaim tung uh hi. </VERS>
            <VERS vnumber="30"> Abner a delhna panin Joab ciahkik hi. Amah in mi khempeuh a kaihkhop khit ciangin Asahel sim lohin David’ nasemte mi sawmkua le kua kisam hi. </VERS>
            <VERS vnumber="31"> Ahih hangin David’ nasemte in Abner a’ ahi Benjamin-te mihing zathum le sawmguk that uh hi. </VERS>
            <VERS vnumber="32"> Tua ciangin amaute in Asahel la-in Bethlehem-ah a om ama pa’ hanah a vui uh hi. Tua ciangin Joab le a mite zan tawntung pai uh a, Hebron-ah khua a vak hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Saul’ innkuan le David’ innkuante’ kikalah sauveipi galkidona om hi. David thahat semsem a, Saul thaneem semsem hi.
            </VERS>
            <VERS vnumber="2"> Hebron-ah David’ tapate suak hi: A tacil pen Jezreel khuami Ahinoam tawh a neih Ammon ahi hi. </VERS>
            <VERS vnumber="3"> A ta nihna pen Karmel khua mi Nabal’ zi meigongnu Abigail tawh a neih Khileab ahi hi. A thumna pen Geshur kumpipa Talmai’ tanu Maakah’ tapa Absalom ahi hi. </VERS>
            <VERS vnumber="4"> A lina pen Haggith’ tapa Adonijah ahi hi. A ngana pen Abital’ tapa Shefatiah ahi hi. </VERS>
            <VERS vnumber="5"> A gukna pen David’ zi Eglah ta Ithream ahi hi. Hihte pen Hebron khua-ah David’ sung pan a suak ahi hi.
            </VERS>
            <VERS vnumber="6"> Saul innkuan le David innkuante a kisim sungin Saul’ innkuan sungah Abner hong thahat semsem hi. </VERS>
            <VERS vnumber="7"> Tu-in Saul in Aiah’ tanu Rizpah min nei zineu khat nei hi. Ishbosheth in Abner’ kiangah, “Bang hangin ka pa’ zineu luppih na hi hiam?” a ci hi. </VERS>
            <VERS vnumber="8"> Tua ciangin Ishbosheth’ thugennate hangin Abner heh mahmah a, “Kei pen Judah mite adingin ui bang lel ka hi hiam? Keimah in na pa Saul’ innkuante, a sanggam pasalte le a lawmte tungah tuni dongin thumanna ka lak lai a, David’ khut sungah note kong pia nai kei hi. Ahi zongin tuni-in nang in numei khat lel tawh kisai-in kei nong mawhsak hi. </VERS>
            <VERS vnumber="9-10"> Saul’ innkuan panin kumpi gam khinin, Dan panin Beersheba dong Israel le Judah-te tungah David’ kumpi tokhom phuh ding Topa in ama tungah a ciamsa thu David adingin ka tunsak kei taak leh Pasian in keimah Abner hong dawm kei tahen,” a ci hi. </VERS>
            <VERS vnumber="11"> Ishbosheth in kam khatin zong Abner dawng ngam lo hi; bang hang hiam cih leh amah in Abner kihta hi.
            </VERS>
            <VERS vnumber="12"> Tua ciangin Abner in Hebron-a David kiangah kamtaite sawlin, “Hih gam kua in uk ding ahi hiam? Kei tawh thuciamna hong bawl in. Israel-te khempeuh nang kiangah a paipih dingin keimah kong pang ding hi,” a ci hi. </VERS>
            <VERS vnumber="13"> Amah in, “Pha hi; nang tawh thuciamna khat ka bawl ding hi. Ahih hangin nang’ tung panin na khat ka kisam hi. Tua pen, kei tawh a kimu dingin nong pai ciangin Saul’ tanu Mikhal nong paipih masak kei leh ka mai na mu kei ding hi,” a ci hi. </VERS>
            <VERS vnumber="14"> Tua ciangin David in Saul’ tapa Ishbosheth kiangah kamtaite sawlin, “Filistia-te’ vundawn za khatin ka leisa ka zi Mikhal hong pia in,” a ci hi. </VERS>
            <VERS vnumber="15"> Tua ciangin Ishbosheth in mi sawlin ama pasal, Laish tapa Paltiel kiang panin amah a la hi. </VERS>
            <VERS vnumber="16"> Ahih hangin a pasal in amah zui-in, Bahurim paina lam tawntung ama nungah a kap hi. Tua ciangin Abner in ama kiangah, “Pai in; ciahkik in,” a ci hi. Tua ciangin amah ciahkik hi.
            </VERS>
            <VERS vnumber="17"> Tua ciangin Abner in Israel upate tawh thu kikumin, “A beisa tawlkhat sungteng note tungah kumpi dingin David na zong uh hi. </VERS>
            <VERS vnumber="18"> Tu-in taksuaksak un. Bang hang hiam cih leh Topa in David tungah kam ciamin, ‘Ka nasem pa David’ khut tawh Filistia-te’ khut sung pan le amau’ galte khempeuh’ khut sung panin ka mi Israel-te ka hon khia ding hi,’ ci hi,” a ci hi. </VERS>
            <VERS vnumber="19"> Abner in Benjamin-te tungah zong thu gen hi. Tua ciangin Israel-te le Benjamin-te khempeuh in tua bangin hih ding hoih hi, ci-in a ngaihsutna uh Hebron-a David’ kiangah a gen dingin Abner a pai hi.
            </VERS>
            <VERS vnumber="20"> Hebron-a David kiangah mihing sawmnih tawh Abner a pai ciangin, Abner le amah tawh a om mite adingin David in pawi khat a kham hi. </VERS>
            <VERS vnumber="21"> Tua ciangin Abner in David kiangah, “Amaute in nang tawh thuciamna a bawl theih nading le na deih bangin amaute khempeuh tungah na uk theih nadingin keimah dingin ka to kumpipa kiangah Israel-te khempeuh ka kaikhawm ding hi,” a ci hi. Tua ahih ciangin David in Abner sawl khia a, amah zong lung nuamin a pai hi.
            </VERS>
            <VERS vnumber="22"> Tua khit phetin a galsimna panun David’ nasemte Joab tawh hong tung uh a, amaute in na tampi hong ciahpih uh hi. Ahih hangin Hebron khua sung David kiangah Abner na om nawn lo hi; bang hang hiam cih leh David in amah sawl khia khin a, amah lungnuamin ciah khinzo hi. </VERS>
            <VERS vnumber="23"> Joab le amah tawh a om galkap khempeuh hong tun ciangin Joab kiangah, “Kumpipa’ kiangah Ner’ tapa Abner hong pai a, lungnuam takin amah ciah khiasak khin hi,” ci-in kigen hi. </VERS>
            <VERS vnumber="24"> Tua ciangin kumpipa kiangah Joab pai-in, “Bang hih na hi hiam? Na kiangah Abner hong pai hi. Nang in amah sawl khia-in amah a ciah khiat khitna bang thu ahi hiam? </VERS>
            <VERS vnumber="25"> Nang hong khem ding, na pusuahna le na sungtumna a thei ding le na hihna khempeuh a thei dingin Ner’ tapa Abner’ hong paina na thei hi,” a ci hi.
            </VERS>
            <VERS vnumber="26"> David’ omna panin Joab a pai khiat ciangin, amah in Abner’ nungah kamtaite sawl a, amaute in Sirah Tuibeem panin amah hong paipihkik uh hi. Ahih hangin David in tua thu thei lo hi. </VERS>
            <VERS vnumber="27"> Hebron-ah Abner hong paikik ciangin, Joab in amah tawh a kituam ho dingin kulhkongpi pamah pai khiatpih a, a sanggampa Asahel’ phulakna-in amah in a gil sun a, tua ciangin a si hi. </VERS>
            <VERS vnumber="28"> Tua khit, David in tua thu a zak ciangin amah in, “Ner’ tapa Abner a kithahna hangin Topa’ mai-ah keimah le ka kumpi gam, a tawntungin mawhbaang lo hi. </VERS>
            <VERS vnumber="29"> Joab lu tung le ama innkuante khempeuh tungah tu tahen! Joab’ innkuante nin pai khia a nei mi ahi a, a phak mi ahi a, ciangkhut khun mi ahi a, namsau tawh a kithat mi ahi a, annek ding a nei lo mi tawh ahi zongin kilawi ngei kei tahen!” a ci hi. </VERS>
            <VERS vnumber="30"> Tua bangin Joab le a sanggampa Abishai in Abner that uh hi; bang hang hiam cih leh amah in Gibeon-a galkidona-ah a sanggampa uh Asahel thahsak hi.
            </VERS>
            <VERS vnumber="31"> Tua ciangin David in Joab le amah tawh a om mi khempeuh kiangah, “Na puan uh balkekin puanhampi silh unla, Abner’ mai-ah kap un,” a ci hi. Kumpipa David in hankuang a zui hi. </VERS>
            <VERS vnumber="32"> Amaute in Hebron-ah Abner vui uh a, Abner’ hanah kumpipa a kap hi. Tua ciangin mi khempeuh zong a kap uh hi. </VERS>
            <VERS vnumber="33"> Tua ciangin Abner’ hangin kumpipa in kah la-in, “Mihai pa a sih bangin Abner si ding ahi hiam?
            </VERS>
            <VERS vnumber="34"> Na khutte kihen lo a, na khete kol kibulh lo hi. Mi gilote’ thah bangin nang na si hi,” a ci hi. Tua ciangin mi khempeuh ama hangin kapkik uh hi.
            </VERS>
            <VERS vnumber="35"> Tua ciangin ni a om lai-in an ne dingin David a zol dingin mi khempeuh hong pai uh a, ahih hangin David kiciamin, “Ni a tum matengin an ahi a, na khat peuhpeuh ahi zongin ka ciap taak leh Pasian in kei hong dawm kei tahen!” a ci hi. </VERS>
            <VERS vnumber="36"> Tua ciangin mi khempeuh in tua thu thei uh a, tua in amaute lungdamsak hi. Kumpipa’ sep khempeuh in mi khempeuh lungdamsak hi. </VERS>
            <VERS vnumber="37"> Tua ahih ciangin Ner’ tapa Abner thah ding kumpipa’ deihna ahih lohlam tua ni-in mi khempeuh le Israel-te khempeuh in thei uh hi. </VERS>
            <VERS vnumber="38"> Tua ciangin kumpipa in a nasemte kiangah, “Tuni-in Israel-te sungah ulian ahi milian khat a tukna thei lo na hi uh hiam? </VERS>
            <VERS vnumber="39"> Sathau kinilh kumpipa hinapi-in tuni-in ka tha a nem hi. Zeruiah’ ta hih mite kei adingin haksa lua hi. Gamtatsia pa a gitlohna bangin Topa in thuk tahen!” a ci hi.</VERS>
        </CHAPTER>
        <CHAPTER cnumber="4">
            <VERS vnumber="1"> Saul’ tapa Ishbosheth in Hebron-ah Abner a sihna thu a zak ciangin a tha kiam a, Israel-te khempeuh lungkia hi. </VERS>
            <VERS vnumber="2"> Saul’ tapa in galsim pawlte a makai mi nih nei hi. Khat pa’ min Baanah hi-in, adang khat pa’ min Rekhab hi a, Beeroth khua pan Benjamin mi Rimmon’ tapate ahi uh hi. (Bang hang hiam cih leh Beeroth zong Benjamin a’ in kisim hi. </VERS>
            <VERS vnumber="3"> Beeroth mite Gittaim-ah tai uh a, tuni dongin tua lai-ah peemta-in om uh hi.) </VERS>
            <VERS vnumber="4"> Saul’ tapa Jonathan in a khezaw tapa khat nei hi. Jezreel panin Saul le Jonathan’ thu hong tunin amah kum nga pha hi. Amah a cingnu in amah la-in taipih a, tua nu a nawhtaina lamin naupang kia-in a khe zaw hi. Ama min Mefibosheth ahi hi.
            </VERS>
            <VERS vnumber="5"> Tu-in Beeroth mi Rimmon’ tapate Rekhab le Baanah ding khia uh a, sun nisat hun pawlin Ishbosheth’ inn-ah a sun tawlngak laitakin hong tung uh hi. </VERS>
            <VERS vnumber="6"> Inn kongcing nu mangbuh a su khin hi a, a lusuk suakin ihmu hi. Tua ahih ciangin Rekhab le a sanggampa Baanah simlut uh hi. </VERS>
            <VERS vnumber="7"> Amaute inn sungah a tun uh ciangin a lupna deisung a lupna tungah Ishbosheth lumin a om laitakin amaute in amah satin that uh a, a lu tan uh hi. Amaute in ama lu la-in Arabah lam tawnin zan tawntung pai uh a, </VERS>
            <VERS vnumber="8"> Ishbosheth’ lutang Hebron-a David’ kiang tunpih uh hi. Amaute in kumpipa kiangah, “Hih lai-ah, thah dingin nang a hong zong, na gal Saul’ tapa Ishbosheth’ lutang om hi. Topa in tuni-in Saul le a suanlekhakte tungah kote’ to kumpipa adingin hong thuksak hi,” a ci uh hi. </VERS>
            <VERS vnumber="9"> Ahih hangin David in Beeroth mi Rimmon’ tapate Rekhab le a sanggampa Baanah dawngin, “Haksatna khempeuh panin ka nuntakna hong hon khia Topa a nungta ahih mah bangin, </VERS>
            <VERS vnumber="10"> mi khat in kei kiangah, ‘En in, Saul si hi,’ ci-in hong gen ciangin, amah thuhoih puakin kingaihsun a, ama thu puak thaman ka piakna-in amah manin Ziklag-ah ka that hi. </VERS>
            <VERS vnumber="11"> Migilote in a thuman mi khat ama inn sung a lupna tungah a thah ciangin note’ tungah ama phu hong la-in, leitung panin note hong susia zaw kan ding hi lo ahi hiam?” a ci hi. </VERS>
            <VERS vnumber="12"> Tua ciangin David in a tangvalte thu pia a, tangvalte in amaute thatin a khut le a khete sattan uh a, Hebron-a bual gei-ah amaute khai uh hi. Ahih hangin amaute in Ishbosheth’ lutang la-in Hebron-a Abner’ hanah a vui uh hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Tua ciangin Israel minamte khempeuh Hebron-a David kiangah hong pai-in, “En in, kote pen nangma guh le nangma sa ka hi uh hi. </VERS>
            <VERS vnumber="2"> A beisa hunte-ah, kote tungah Saul kumpi ahih laitakin Israel-te kuan khiatpihin a ciahpih pa pen nangmah na hi hi. Topa in nangma kiangah, ‘Nang pen keima mi Israel-te a cing pa hi-in, Israel-te tungah ulian na hi ding hi,’ hong ci hi,” a ci uh hi. </VERS>
            <VERS vnumber="3"> Tua ahih ciangin Israel upate khempeuh Hebron-a kumpipa kiangah hong pai uh hi. Kumpipa David in amaute tawh Topa’ mai Hebron-ah thuciamna khat bawl a, amaute in Israel-te tungah kumpi-in David sathau a nilh uh hi. </VERS>
            <VERS vnumber="4"> Gam uk dingin a kipatin David kum sawmthum pha a, amah in kum sawmli sung uk hi. </VERS>
            <VERS vnumber="5"> Hebron panin kum sagih le kha guk sung Judah gam sung uk a, Jerusalem panin kum sawmthum le thum sung Israel-te khempeuh le Judah gam a uk hi.
            </VERS>
            <VERS vnumber="6"> Tua ciangin kumpipa le a mite tua gam a teeng Jebus mite a sim dingin Jerusalem-ah pai uh a, amaute in David kiangah, “Kote nong zo vet kei ding hi; mittaw le khebaite nangawn in nang hong not khia zo ding uh hi,” a ci uh hi. “Hih lai-ah David hong pai zo peuhmah lo ding hi,” ci-in ngaihsun uh hi. </VERS>
            <VERS vnumber="7"> Ahi zongin David in kumpipa’ khua ahi Zion munmuanhuai la hi. </VERS>
            <VERS vnumber="8"> Tua ciangin David in tua ni-in, “Jebus mite a vat gawp nuam peuhmah, keimah David in ka muhdah zahin a mudah mi peuhmah, tua khebaite le mittawte a sim dingin tuizawl dungah pai tahen,” a ci hi. Tua ahih ciangin, “Mittawte le khebaite Topa’ inn sungah lut lo ding hi,” kici hi. </VERS>
            <VERS vnumber="9"> Tua ciangin munmuanhuai sungah David teengin David khuapi ci-in min a phuak hi. Tua ciangin David in Millo panin biakinn lamah khuapi lam hi. </VERS>
            <VERS vnumber="10"> David lian semsem hi; bang hang hiam cih leh Vanglian Pasian, Topa in amah ompih hi.
            </VERS>
            <VERS vnumber="11"> Tua ciangin Taia kumpipa Hiram in kamtaite le taamtak singte le David adingin inn khat a lamsak khutsiamte le leilesuang innlam a siamte zong a puak hi. </VERS>
            <VERS vnumber="12"> Tua ciangin David in Israel-te’ tungah kumpi-in Topa in amah a kipsak khitna le Israel mite’ hangin ama kumpi gam a liatsakna a phawktel hi.
            </VERS>
            <VERS vnumber="13"> Hebron panin hong tun khit ciangin David in Jerusalem panin zineute le zite lathuah lai a, David’ tanute le tapate piangthuah lai hi. </VERS>
            <VERS vnumber="14"> Jerusalem-ah a neih a tate’ min: Shammua, Shobab, Nathan, Solomon, </VERS>
            <VERS vnumber="15"> Ibhar, Elishua, Nefeg, Jafia, </VERS>
            <VERS vnumber="16"> Elishama, Eliada le Elifelet ahi hi.
            </VERS>
            <VERS vnumber="17"> Israel-te tungah kumpi-in David sathau a kinilh khitna thu Filistia-te in a zak uh ciangin David a man dingin Filistia-te khempeuh kuanto uh hi. Ahih hangin David in tua thu za-in munmuanhuai-ah paisuk hi. </VERS>
            <VERS vnumber="18"> Tu-in Filistia-te hong pai-in aim kuamsung dim uh hi. </VERS>
            <VERS vnumber="19"> Tua ciangin David in Topa thu dongin, “Filistia-te do-in ka kuanto ding hiam? Keima khut sungah amaute na hong pia ding hiam?” a ci hi. Topa in David kiangah, “Kuanto in; bang hang hiam cih leh na khut sungah Filistia-te kong pia taktak ding hi,” a ci hi. </VERS>
            <VERS vnumber="20"> Tua ciangin Baalperazim-ah David hong pai-in David in tua lai-ah amaute a zo hi. Tua ciangin amah in, “Tuikhang in a phulkhap bangin Topa in ka mai-ah ka galte phukham hi,” a ci hi. Tua ahih ciangin tua mun Baalperazim ci-in min kiphuak hi. </VERS>
            <VERS vnumber="21"> Filistia-te in tua lai-ah a milimte uh nusia uh a, David le a mite in tuate a pua khia uh hi.
            </VERS>
            <VERS vnumber="22"> Tua ciangin Filistia-te hong kuantokik lai-in aim kuamsung dim khin uh hi. </VERS>
            <VERS vnumber="23"> David in Topa thu a dot ciangin amah in, “Na kuanto kei ding hi; amaute’ nung lamah kual pai inla, lungli kungte gal panin amaute hih in. </VERS>
            <VERS vnumber="24"> Lungli kungte’ dawnah lampaina kheging na zak ciangin na tha saan in; bang hang hiam cih leh Filistia galkapte a vat gawp dingin na mai-ah Topa pai hi,” a ci hi. </VERS>
            <VERS vnumber="25"> Tua ciangin Topa in amah a thupiak bangin David in hih a, Geba panin Gezer ciang dong Filistia-te a vat gawp hi.
            </VERS>
        </CHAPTER>
        <CHAPTER cnumber="6">
            <VERS vnumber="1"> David in Israel-te a kiteel khia mi tul sawmthum khawmkik hi. </VERS>
            <VERS vnumber="2"> Tua ciangin David in kherub-te tungah a tu, Vanglian Topa’ min tawh a kisam Pasian’ Thuciamna Singkuang tua mun panin a paipihto dingin amah tawh a om mi khempeuh tawh Baalejudah-ah a pai hi. </VERS>
            <VERS vnumber="3-4"> Amaute in leeng thak khat tungah Pasian’ Thuciamna Singkuang pua uh a, mual tunga om Abinadab’ inn panin pai khiatpih uh hi. Abinadab’ tapate Uzzah le Ahio in leeng thak tungah Pasian’ Thuciamna Singkuang koihin hawl uh a, Thuciamna Singkuang mai-ah Ahio a pai hi. </VERS>
            <VERS vnumber="5"> Tua ciangin David le Israel mite khempeuh in Topa’ mai-ah a tha neih zahun la sa-in, laiza khausai lasaknate, harp khausai lasaknate, khuangneute, kuangtuahte le daltuahte tumin lungdamin a lam uh hi.
            </VERS>
            <VERS vnumber="6"> Nakon’ ancilna mun a tun uh ciangin bawngtalte muktu ahih manin Uzzah in Pasian’ Thuciamna Singkuang lamah a khut zanin len kha hi. </VERS>
            <VERS vnumber="7"> Tua ciangin Uzzah tungah Topa hong sinso hi. Amah in Thuciamna Singkuang lamah a khut zan ahih manin Pasian in tua lai-ah amah vatlum a, Pasian’ Thuciamna Singkuang gei-ah amah si hi. </VERS>
            <VERS vnumber="8"> Topa in Uzzah gim pia ahih manin David heh hi. Tuni dongin tua mun pen Perezuzzah kici hi. </VERS>
            <VERS vnumber="9"> Tua ahih ciangin tua ni-in David in Topa kihta hi. Amah in, “Topa’ Thuciamna Singkuang bangci-in ka kiangah hong tung thei ding ahi hiam?” a ci hi. </VERS>
            <VERS vnumber="10"> Tua ahih ciangin David khuapi sungah Topa’ Thuciamna Singkuang a paipih ding David ut lo a, Gath khua mi Obededom’ inn-ah paipih hi. </VERS>
            <VERS vnumber="11"> Topa’ Thuciamna Singkuang Gath khua mi Obededom’ inn sungah kha thum sung om a, Topa in Obededom le a innkuan khempeuh thupha a pia hi.
            </VERS>
            <VERS vnumber="12"> Tua ciangin Kumpi David kiangah, “Pasian’ Thuciamna Singkuang hangin Topa in Obededom innkuan le ama neih khempeuh thupha pia hi,” ci-in kigen hi. Tua ahih ciangin David pai-in Obededom’ inn panin David khuapi-ah lungdamna tawh Pasian’ Thuciamna Singkuang paipihto hi. </VERS>
            <VERS vnumber="13"> Topa’ Thuciamna Singkuang a puate kal guk a suan khit ciangin amah in a puate tawlkhat khawlsakin bawngtal khat le bawngno thau khat biakna-in a pia hi. </VERS>
            <VERS vnumber="14"> Tua ciangin a tha neih khempeuh tawh Topa’ mai-ah David lam hi. David in saihadial siampi puan khat silh hi. </VERS>
            <VERS vnumber="15"> Tua ahih ciangin David le Israel mi khempeuh in otna le saki tumna awging tawh Topa’ Thuciamna Singkuang paipihto uh hi.
            </VERS>
            <VERS vnumber="16"> Topa’ Thuciamna Singkuang David khuapi sung hong tun laitakin tawlet panin Saul tanu a zi Mikhal hong khuadak a, Topa’ mai-ah Kumpi David diangin a lam mu hi. Tua nu in a lungsim sungah amah simmawh hi. </VERS>
            <VERS vnumber="17"> Tua ciangin amaute in Topa’ Thuciamna Singkuang hong tumpih uh a, David in ama adingin a lamsak puanbuk sung ama mun dingah a koih hi. Tua ciangin David in Topa’ mai-ah meihal biaknate le thunuama biaknate a pia hi. </VERS>
            <VERS vnumber="18"> David in meihal biaknate le thunuama biaknate a piak khit ciangin amah in Vanglian Topa’ min tawh mite thupha pia a, </VERS>
            <VERS vnumber="19"> Israel mihon buppi, mi khempeuh, numei le pasalte tungah anlum pheng khat, sa baak khat le leenggahkeu pheng khat ciat a pia hi. Tua ciangin mi khempeuh a inn ciat uhah a ciah uh hi.
            </VERS>
            <VERS vnumber="20"> Tua ciangin a innkuante thupha a pia dingin David a ciah hi. Ahih hangin David a dawn dingin Saul’ tanu Mikhal hong pai khia a, “Tuni-in Israel kumpipa, mi mawkmawkte khat maizum loin a guak om bangin, a nasemte’ numeite’ muhna-ah tuni-in a tangguakin omin, a mahmah bangci kipahtawi ahi hiam?” a ci hi. </VERS>
            <VERS vnumber="21"> Tua ciangin David in Mikhal kiangah, “Topa’ mi Israel-te tungah ulian dingin a hong koih dingin na pa le a innkuan khempeuhte sangin kei a hong teel zaw Topa’ mai ahi hi. Keimah in Topa’ mai-ah lungdamna ka bawl ding hi. </VERS>
            <VERS vnumber="22"> Hih sangin a simmawhhuai zaw-in ka kibawl lai dinga, nangma mit bekah a ginalo ka hi ding hi. Ahih hangin nangma gen numeite in keimah hong pahtawi ding uh hi,” a ci hi. </VERS>
            <VERS vnumber="23"> Tua ahih ciangin Saul’ tanu Mikhal in a sih ni dongin ta nei thei nawn lo hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Tu-in kumpipa ama inn sungah teengin Topa in ama kiima a galte khempeuh panin tawlngakna a piak khit ciangin, </VERS>
            <VERS vnumber="2"> kumpipa in kamsang Nathan kiangah, “Tu-in thei in; keimah taamtak inn hoih sungah ka om a, ahih hangin Pasian’ Thuciamna Singkuang puanbuk sungah omlai hi,” a ci hi. </VERS>
            <VERS vnumber="3"> Tua ciangin Nathan in kumpipa kiangah, “Pai in; na lungsim a om khempeuh hih in; bang hang hiam cih leh Topa in hong ompih hi,” a ci hi.
            </VERS>
            <VERS vnumber="4"> Ahih hangin tua zan mahin Nathan kiangah Topa’ thu hong tunga, </VERS>
            <VERS vnumber="5"> “Pai inla ka nasem pa David kiangah gen in. ‘Topa in hih bangin ci hi: Ten nading biakinn khat hong lamsak ding na hi hiam? </VERS>
            <VERS vnumber="6"> Israel mite Egypt panin ka pai khiatpih toh ni a kipan tuni dongin biakinn sungah ka om nai kei a, puanbuk sungah omin ka pai kawikawi hi. </VERS>
            <VERS vnumber="7"> Israel mite khempeuh tawh ka painasa mun khempeuh ah, ka mi Israel-te a cing dingin ka piak thukhente khat peuhpeuh tungah, “Bang hangin taamtak biakinn hoih hong lamsak lo na hi hiam?” ci-in kam khat beek gen ngei ka hi hiam?’ ci hi.
            </VERS>
            <VERS vnumber="8"> “Tua ahih ciangin tu-in ka nasem pa David kiangah hih bangin na gen ding hi. ‘Vanglian Topa in hih bangin ci hi: Ka mi Israel-te tungah ulian dingin lonona mun, tuute na zuihna panin nang kong la hi. </VERS>
            <VERS vnumber="9"> Na paina peuhpeuhah nang tawh kong om a, na galte khempeuh ka hong zosak hi. Leitung miliante’ min khat mah bangin nang adingin min lian khat kong bawlsak ding hi. </VERS>
            <VERS vnumber="10"> Keimah in ka mi Israel-te adingin mun khat ka seh dinga, amau’ munah amaute teengin a kinawngkaisak nawn loh nadingin amaute ka phut ding hi. Nidanga bangin mi ngongtatte in, </VERS>
            <VERS vnumber="11"> ka mi Israel-te tungah thukhente ka koih khit zawh, amaute gimsak nawn lo ding hi. Na galte khempeuh panin nang tungah tawlngakna kong pia ding hi. Tua tham loin Topa in nang adingin suanlekhak hong bawlsak ding nang tungah Topa in gen hi. </VERS>
            <VERS vnumber="12"> Na pu na pate’ kiang na zuat ni ciangin, nangma sung panin hong suak khia ding na tapa nangma nungah ka khangsak dinga, keimah in ama kumpi gam ka kipsak ding hi. </VERS>
            <VERS vnumber="13"> Amah in keima min dingin biakinn khat lam dinga, keimah in ama kumpi gam tokhom a tawntungin ka kipsak ding hi. </VERS>
            <VERS vnumber="14"> Kei pen ama pa ka hi dinga, amah pen keima tapa hi ding hi. Amah in mawhna a bawl ciangin, keimah in mite’ ciangduai tawh amah ka thuhilh ding hi. </VERS>
            <VERS vnumber="15"> Ahih hangin nangma ma-a ka hepkhiat Saul’ tung panin ka lakkhiat bangin ama tung panin ka itna kip ka la khia kei ding hi. </VERS>
            <VERS vnumber="16"> Na suanlekhakte le na kumpi gam keima mai-ah a kip tawntungin kibawl dinga, na kumpi tokhom kip tawntung ding hi,’ ci-in gen in,” a ci hi. </VERS>
            <VERS vnumber="17"> Hih thute khempeuh tawh a kizui le hih maangmuhna khempeuh tawh a kizui-in Nathan in David kiangah a gen hi.
            </VERS>
            <VERS vnumber="18"> Tua ciangin kumpi David sungtumin Topa’ mai-ah tu a, “Topa Pasian aw, tu ciang dong hih bangin kei nong kep nadingin kei kua hi a, ka innkuan bang ahi hiam? </VERS>
            <VERS vnumber="19"> Hih pen nangma mitah thu neuno khat hi lai hi, Topa Pasian aw. A hong tung ding sauveipi sung na nasem pa’ suanlekhakte’ thu ding na gen khin a, mailam khangte zong kei nong lak khin hi, O Topa Pasian! </VERS>
            <VERS vnumber="20"> David in nang tungah bang genthuah nawn ding ahi hiam? Bang hang hiam cih leh nangmah in na nasem pa na thei hi, O Topa Pasian! </VERS>
            <VERS vnumber="21"> Nangma thuciamna bang le na lungsim tawh kizui-in na nasem pa na theihsak nadingin hih thu lian khempeuh na piangsak hi. </VERS>
            <VERS vnumber="22"> Tua ahih ciangin nang na lian takpi hi, Topa Pasian aw. Ka bilun ka zakna uh tawh kizui-in nang tawh a kibang kuamah om lo a, nang sim loh Pasian dang om lo hi.
            </VERS>
            <VERS vnumber="23"> “Ama mite’ mai-ah minam khat le a pasian-te hawl khiatna tawh ama adingin min bawlin, amaute adingin a lian a lauhuai nate hih sakin, ama mi dingin a hon khia dingin Pasian a paina na mi Israel-te, leitung minam dang kua tawh kibang ahi hiam? </VERS>
            <VERS vnumber="24"> Nangmah in nangma mi ahi tawntung dingin na mi Israel-te nangma adingin na kipsak hi. Topa aw, nangmah, amaute’ Pasian na suak hi. </VERS>
            <VERS vnumber="25"> Topa Pasian aw, tu-in na nasem pa le ama suanlekhakte tawh kizomin na gensa thu a tawntung dingin kipsak inla, nangma gensa bangin hih in. </VERS>
            <VERS vnumber="26"> Tua hileh, ‘Vanglian Topa pen Israel-te tungah Pasian hi,’ ci-in nangma min kiliansak tawntung dinga, nangma mai-ah na nasem pa David’ suanlekhakte kumpi-in kikipsak ding hi. </VERS>
            <VERS vnumber="27"> Bang hang hiam cih leh Israel-te’ Pasian, Vanglian Topa nangmah in, ‘Nangma suanlekhakte kumpi-in kong bawlsak ding hi,’ ci-in na nasem pa tungah pulakna na bawl khin hi. Tua ahih ciangin na nasem pa in nang tungah hih thungetna hong ngen ngam hi. </VERS>
            <VERS vnumber="28"> Tu-in Topa Pasian aw, nang, Pasian na hi a, na thute manin, na nasem pa tungah hih na hoih na ciam khin hi. </VERS>
            <VERS vnumber="29"> Tua ahih ciangin tu-in nangma mai-ah a om tawntung theih nadingin na nasem pa’ suanlekhakte thupha piak ding hong lungkim in. Bang hang hiam cih leh Topa Pasian aw, nangmah in na gen khin a, nangma thupha tawh na nasem pa’ suanlekhakte thupha kipia tawntung ding hi,” a ci hi.</VERS>
        </CHAPTER>
        <CHAPTER cnumber="8">
            <VERS vnumber="1"> Hih thu teng khit ciangin David in Filistia-te zo-in amaute nuaisiah a, David in Filistia-te’ khut sung panin Methegammah khua a la hi.
            </VERS>
            <VERS vnumber="2"> Tua ciangin amah in Moab mite zo a, amaute khauzang khat tawh tehin, leilakah amaute lumsak hi. Amah in thah dingin gual nih le khah dingin gual khat dim a teh hi. Tua ciangin Moab mite David’ khutnuai mite suakin siah a puak uh hi.
            </VERS>
            <VERS vnumber="3"> Zobah kumpipa Rehob’ tapa Hadadezer in Eufratis gun kiim gamte ngahkik nuamin hong kuan ahih manin David in amah do-in a zo hi. </VERS>
            <VERS vnumber="4"> David in ama tung panin sakol galkap tulkhat le zasagih le khe galkap tul sawmnih la hi. David in leengkai sakol khempeuh a zagui atsat a, ahih hangin leeng zakhat adingin a kicing a siit hi. </VERS>
            <VERS vnumber="5"> Damaskas gam a Syria mite, Zobah kumpipa Hadadezer a huh dingin hong kuan ciangin David in Syria mite tul sawmnih le tulnih a that hi. </VERS>
            <VERS vnumber="6"> Tua ciangin David in Damaskas gam Aram-ah khuacingte a koih hi. Syria mite David’ nasem suak uh a, siah a puak uh hi. Topa in David a paina peuhpeuhah gualzawhna a pia hi. </VERS>
            <VERS vnumber="7"> Tua ciangin David in Hadadezer’ nasemte in a puak kham kibawl lumte la-in Jerusalem-ah a paipih hi. </VERS>
            <VERS vnumber="8"> Hadadezer’ khuapite Betah le Berothai panin Kumpi David in sumngo tampi tak a la hi.
            </VERS>
            <VERS vnumber="9"> Hamath kumpipa Toi in David in Hadadezer’ galkap buppi a zawhna thu a zak ciangin, </VERS>
            <VERS vnumber="10"> amah in Hadadezer do-in a zawhna hangin amah va hopihin a lungdampih dingin Toi in Kumpi David kiangah a tapa Joram a sawl hi. Bang hang hiam cih leh Hadadezer pen Toi tawh galin kido ngei zel hi. Joram in ngun, kham le sumngo tawh a kibawl nate puak hi. </VERS>
            <VERS vnumber="11-12"> Kumpi David in hihte zong, a nuaisiah minamte khempeuh Edom, Moab, Ammon mite, Filistia-te, Amalek le Zobah kumpipa Rehob’ tapa Hadadezer’ vannusiatte sung panin a ap ngun le kham tawh Topa’ tungah a ap khawm hi.
            </VERS>
            <VERS vnumber="13"> David minthang semsem hi. A ciah ciangin amah in Ci Kuam-ah Edom mite tul sawm le tulgiat a that hi. </VERS>
            <VERS vnumber="14"> Tua ciangin amah in Edom-ah khuacingte a koih hi. Edom gam sung khempeuh ah amah in khuacingte koih a, Edom mi khempeuh David’ nasemte a suak uh hi. Topa in David a paina peuhpeuhah gualzosak hi.
            </VERS>
            <VERS vnumber="15"> Tua ahih ciangin David in Israel-te khempeuh uk a, a mite khempeuh tungah thutang le thuman a zang hi. </VERS>
            <VERS vnumber="16"> Zeruiah’ tapa Joab in galkapte uk hi. Ahilud’ tapa Jehoshafat thu ciamteh pa ahi hi. </VERS>
            <VERS vnumber="17"> Ahitub’ tapa Zadok le Abiathar’ tapa Ahimelek siampi ahi uh hi. Seraiah lai-at pa ahi hi. </VERS>
            <VERS vnumber="18"> Jehoiada’ tapa Benaiah in Khereth mite le Peleth mite uk uh hi. David’ tapate pen siampite ahi uh hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Tua ciangin David in, “Jonathan’ hangin ama tungah migitna ka lah theih nadingin Saul’ innkuan sungah mi khatpeuh a omlai hiam?” a ci hi. </VERS>
            <VERS vnumber="2"> Saul’ innkuan sungah Ziba min nei nasem pa khat om a, amaute in David kiangah amah sam uh hi. Kumpipa in ama kiangah, “Ziba na hi hiam?” a ci hi. Amah in, “Na nasem pa kei pen Ziba ka hi hi,” a ci hi. </VERS>
            <VERS vnumber="3"> Tua ciangin kumpipa in, “Pasian’ tungah ka ciamsa bangin migitna ka lah theih nading Saul’ innkuan-ah mi khat beek omlai lo ahi hiam?” a ci hi. Ziba in kumpipa kiangah, “Jonathan’ tapa khat omlai hi; amah a khe zaw hi,” a ci hi. </VERS>
            <VERS vnumber="4"> Kumpipa in ama kiangah, “Amah koi-ah om ahi hiam?” a ci hi. Tua ciangin Ziba in kumpipa kiangah, “Lodebar-a Ammiel’ tapa Makhir’ inn-ah amah om hi,” a ci hi. </VERS>
            <VERS vnumber="5"> Tua ciangin Kumpi David in mi sawlin Lodebar-a Ammiel’ tapa Makhir’ inn panin amah a lasak hi. </VERS>
            <VERS vnumber="6"> Tua ciangin Saul’ tapa Jonathan, a ta Mefibosheth David kiangah hong pai a, maipukin zahtakna a bawl hi. Tua ciangin David in, “Mefibosheth!” a ci hi. Amah in dawngin, “En in, na nasem pa,” a ci hi. </VERS>
            <VERS vnumber="7"> Tua ciangin David in ama kiangah, “Lau kei in; bang hang hiam cih le na pa Jonathan’ hangin nangma tungah migitna kong lak dinga, na pu Saul’ leitang khempeuh nangma tungah kong piakik ding hi. Tua ciangin nangmah in ka sabuai-ah an na ne tawntung ding hi,” a ci hi. </VERS>
            <VERS vnumber="8"> Tua ciangin amah in zahtakna bawlin, “A sisa ui tawh a kibang kei bang lel, nong hici bawl nadingin na nasem pa bang ka hi hiam?” a ci hi.
            </VERS>
            <VERS vnumber="9"> Tua ciangin kumpipa in Saul’ nasem pa Ziba samin ama kiangah, “Saul le a innkuan tawh a kizom khempeuh na topa’ tupa’ tungah ka pia khin hi. </VERS>
            <VERS vnumber="10"> Nang le na tapate le na nasemte in ama adingin lo na kho ding uh a, na topa’ tupa in annek ding a neih theih nadingin a piangte na tunpih ding uh hi. Ahih hangin na topa’ tupa Mefibosheth in keima sabuai-ah an ne tawntung ding hi,” a ci hi. Ziba in tapa sawm le nga le nasem sawmnih nei hi. </VERS>
            <VERS vnumber="11"> Tua ciangin Ziba in kumpipa kiangah, “Ka to kumpipa in nong thupiak khempeuh tawh kizui-in na nasem pa in hih ding hi,” a ci hi. Tua ahih ciangin kumpipa’ tapate khat bangin Mefibosheth in David’ sabuai-ah an a ne hi. </VERS>
            <VERS vnumber="12"> Mefibosheth in Mika min nei tapa tangval khat nei hi. Ziba’ inn-ah a teeng khempeuh Mefibosheth’ nasemte a suak hi. </VERS>
            <VERS vnumber="13"> Tua ahih ciangin Jerusalem-ah Mefibosheth teeng a, amah in kumpipa’ sabuai-ah an ne tawntung hi. Mifibosheth a khe a langnihin a zaw hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Hih hun khit ciangin Ammon mite’ kumpipa si a, a tapa Hanun in ama tangin uk hi. </VERS>
            <VERS vnumber="2"> Tua ciangin David in, “Keima tungah a pa thuman takin hong gamtat bangin Nahash’ tapa Hanun’ tungah thuman takin ka gamta ding hi,” a ci hi. Tua ahih ciangin David in a pa’ hangin amah a hehnem dingin a nasemte a sawl hi. David’ nasemte Ammon mite’ gamah va tung uh hi. </VERS>
            <VERS vnumber="3"> Ahih hangin Ammon mite’ uliante in a topa uh Hanun kiangah, “David in nangma kiangah hehnemte hong sawl manin na pa a pahtawi hi, ci-in ngaihsun na hi hiam? David in a nasemte khuapi sung a en ding le a lawnthal dingin hong sawl hi lo ahi hiam?” a ci uh hi. </VERS>
            <VERS vnumber="4"> Tua ciangin Hanun in David’ nasemte manin a khamul uh alang ciat kiatkhiatsak a, a puan uh a laizang, a kawng ciangah atkhiat sakin amaute a sawl khia hi. </VERS>
            <VERS vnumber="5"> David kiangah tua thu a kigen ciangin amaute a dawn dingin amah in mi sawl hi. Bang hang hiam cih leh a mite nakpitakin maizum uh hi. Kumpipa in, “Na khamul uh a saukik mateng Jerikho-ah om unla, tua ciangin hong ciah un,” a ci hi.
            </VERS>
            <VERS vnumber="6"> Ammon mite in amaute David’ huat mi a suah khitna uh a muh uh ciangin, Ammon mite in mi sawlin Bethrehob-a Syria mite, Zobah-a Syria mite, khe galkap tul sawmnih le Maakah kumpipa’ mi tulkhat tawh le Tob mite tul sawm le tulnih a cial uh hi. </VERS>
            <VERS vnumber="7"> David in tua thu a zak ciangin amah in Joab le a thahat mihon khempeuh a sawl hi. </VERS>
            <VERS vnumber="8"> Tua ciangin Ammon mite hong kuan khia-in kulhkongpi lutna-ah galsim dingin panmun hong la uh hi. Zobah le Rehob-a Syria mite, Tob mite le Maakah-te, gamlakah amau pawl ciatin om uh hi.
            </VERS>
            <VERS vnumber="9"> Joab in a nung le a mai-ah amah a sim dingin gal in a panna a muh ciangin, amah in Israel-te’ sung pan mi pawlkhat teel khia a, Syria mite a do dingin a pangsak hi. </VERS>
            <VERS vnumber="10"> Ama mi a omlai teng a sanggampa Abishai’ ukna sungah koih a, Ammon mite’ langkhat ah amaute a pangsak hi. </VERS>
            <VERS vnumber="11"> Tua ciangin amah in, “Syria mite kei adingin a hat luat leh kei nong huh ding hi. Ahih hangin Ammon mite nang adingin a hat luat le kei hong pai-in nang kong huh ding hi. </VERS>
            <VERS vnumber="12"> Kihangsak in; i mite ading le i Pasian’ khuapite adingin kipasalsak ni; </VERS>
            <VERS vnumber="13"> Tua ahih ciangin Joab le amah tawh a om mite in Syria mite a do dingin naih uh a, ama mai-ah amaute tai uh hi. </VERS>
            <VERS vnumber="14"> Ammon mite in Syria mite a tai a muh uh ciangin amaute zong Abishai’ mai-ah tai-in khuapi sungah lut uh hi. Tua ciangin Ammon mite a dona panin Joab ciahin Jerusalem-ah a tung hi.
            </VERS>
            <VERS vnumber="15"> Israel-te in amaute a zawhna thu Syria mite in a muh uh ciangin amau mahmah kikaikhawm uh hi. </VERS>
            <VERS vnumber="16"> Tua ciangin Hadadezer in mi sawlin Eufratis galkhat a Syria mite samsak hi. Hadadezer’ galkap mangpa Shobak makai-in Helam-ah amaute tung uh hi. </VERS>
            <VERS vnumber="17"> Hih thu David kiangah a kigen ciangin amah in Israel-te khempeuh kaikhawm a, Jordan kantanin Helam tung uh hi. David a do dingin Syria mite in na pang uh a, amah tawh kido uh hi. </VERS>
            <VERS vnumber="18"> Israel-te’ mai-ah Syria mite tai uh hi. David in leeng zasagih a hawl Syria mite le sakol tung tuang mi tul sawmli thatin, amau’ galkap mangpa Shobak liamsak a, tua lai-ah amah a si hi. </VERS>
            <VERS vnumber="19"> Hadadezer’ nasem ahi kumpite khempeuh in Israel-te in amaute a zawhna thu a muh uh ciangin, amaute in Israel-te tawh kilemna bawl uh a, amaute’ khutnuai mi a suak uh hi. Tua ahih ciangin Ammon mite a huh lai ding uh Syria mite lau ta uh hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> Galdo dingin kumpite a kuankhiat hun tua kum khuakhal sungin David in Joab le amah tawh a om a nasemte le Israel-te khempeuh sawl a, amaute in Ammon mite su gawpin Rabbah khua umcih uh hi. Ahih hangin David Jerusalem-ah om hi.
            </VERS>
            <VERS vnumber="2"> Khatvei nitak lamin a lupna panin David tho-in kumpi innkhumzangah a pai leh innkhumzang panin amah in numei khat a kisil galmuh kha hi. A numei mel hoih mahmah hi. </VERS>
            <VERS vnumber="3"> David in mi sawlin tua numei’ thu kansak hi. Mi khat in, “Hih nu pen Hit mi Uriah’ zi, Eliam’ tanu Bathsheba hi lo ahi hiam?” a ci hi. </VERS>
            <VERS vnumber="4"> Tua ahih ciangin David in kamtaite sawlin tua nu samsak hi. Tua nu ama kiangah hong pai a, amah in tua nu luppih hi. (Tua nu a khasim nitna panin a kisiansuah tung ahi hi.) Tua ciangin ama inn-ah a ciah hi. </VERS>
            <VERS vnumber="5"> Tua ciangin tua numei gai hi. Amah in mi sawlin David kiangah, “Nau ka paii hi,” ci-in gensak hi.
            </VERS>
            <VERS vnumber="6"> Tua ciangin David in Joab kiangah thu puak a, “Hit mi Uriah ka kiangah hong sawl in,” a ci hi. Tua ciangin Joab in David kiangah Uriah sawl hi. </VERS>
            <VERS vnumber="7"> Ama kiangah Uriah a tun ciangin David in Joab bangci om a, mite bangci uh a, galdona bangci mavan hiam cih dong hi. </VERS>
            <VERS vnumber="8"> Tua ciangin David in Uriah kiangah, “Na inn-ah ciahsuk inla tawlnga in,” a ci hi. Tua ciangin kumpipa’ inn panin Uriah pai khia a, kumpipa kiang panin letsong khat in amah zui hi. </VERS>
            <VERS vnumber="9"> Ahih hangin Uriah a topa’ nasemte khempeuh tawh kumpipa’ kongpi gei-ah lum a, ama inn-ah ciahsuk lo hi. </VERS>
            <VERS vnumber="10"> “Uriah a inn-ah ciahsuk lo hi,” ci-in amaute in David kiangah a gen uh ciangin David in Uriah kiangah, “Khualzin a hong tung hi lo na hi hiam? Bang hangin na inn-ah ciahsuk lo na hi hiam?” a ci hi. </VERS>
            <VERS vnumber="11"> Uriah in David kiangah, “Thuciamna Singkuang, Israel-te le Judah mite gal sungah om uh a, ka topa Joab le ka topa’ nasemte gamlakah giak uh hi. Tua ahih manin an ne tui dawn ding le ka zi tawh a lum dingin ka inn-ah ciahsuk ding ka hi hiam? Nangmah na hin mah bangin hih bang ka gamta het kei ding hi,” a ci hi. </VERS>
            <VERS vnumber="12"> Tua ciangin David in Uriah kiangah, “Hih lai-ah tuni zong om inla, zing ciangin nang kong pai khiasak ding hi,” a ci hi. Tua ahih ciangin Uriah zong tua zan le a zing ciang Jerusalem-ah om hi. </VERS>
            <VERS vnumber="13"> David in amah samin ama omna-ah zu le an nesak a, amah zu khamsak hi. A nitak ciangin amah a lum dingin a topa’ nasemte tawh pai khia a, ahih hangin ama inn-ah ciahsuk tuan lo hi.
            </VERS>
            <VERS vnumber="14"> Zingsang ciangin David in Joab kiangah lai khat gelh a, Uriah khut tungah a lai khak hi. </VERS>
            <VERS vnumber="15"> A lai sungah, “Galsim a haksatna pen ah a madawkin Uriah koih inla, amah kivat tukin a sih theih nadingin ama kiang panin nungkik un,” ci-in a gelh hi. </VERS>
            <VERS vnumber="16"> Joab in khuapi a umcih ciangin mi a hangte om hi, ci-in a theihna munah Uriah a seh hi. </VERS>
            <VERS vnumber="17"> Khuapi mite hong kuan khia-in Joab tawh kido uh hi. Mite’ lakah David’ nasemte pawlkhat si hi. Hit mi Uriah zong kithat hi. </VERS>
            <VERS vnumber="18"> Tua ciangin Joab in mi sawlin galkidona thu khempeuh David kiangah a gen hi. </VERS>
            <VERS vnumber="19"> Amah in kamtai pa thu hilhin, “Galkidona thu khempeuh kumpipa kiangah na gen khit ciangin, </VERS>
            <VERS vnumber="20"> kumpipa a heh suakin amah in nangma kiangah, ‘A sim dingin khuapi-ah tua zahin a nai-in pai na hi uh hiam? Kulh tung panin hong kap ding uh thei lo na hi uh hiam? </VERS>
            <VERS vnumber="21"> Jerubbesheth’ tapa Ahimelek kua in that hiam? Numei khat in angawina suangpek tungnung kulh tung pan ama tungah khiatsukin Thebez-ah amah si hi lo ahi hiam? Bang hangin tua zahin kulh nai-ah pai na hi uh hiam?’ hong cih leh nangmah in, ‘Hit mi na nasem pa Uriah zong si hi,’ na ci ding hi,” a ci hi.
            </VERS>
            <VERS vnumber="22"> Tua ahih ciangin kamtai pa pai a, hong tungin a gen dingin Joab in a sawl thu khempeuh David kiangah a gen hi. </VERS>
            <VERS vnumber="23"> Kamtai pa in David kiangah, “Mite in kote hong zothawhin gamlakah kote a do dingin hong kuan khia uh hi. Ahih hangin kote in kulhkongpi lutna dongah amaute ka notkik uh hi. </VERS>
            <VERS vnumber="24"> Tua ciangin thaltawite in kulh tung panin na nasemte hong kap uh a, kumpipa’ nasem pawlkhat si hi. Hit mi na nasem pa Uriah zong si hi,” a ci hi. </VERS>
            <VERS vnumber="25"> David in kamtai pa kiangah, “Joab kiangah hih bangin na gen in: ‘Hih thu hangin nangmah kilungkhamsak kei in; bang hang hiam cih leh namsau in koi lai panin hong vat ding cih a kima-theih lo mah ahi hi. Khuapi na simna hanciamin lumlet in,’ ci-in Joab hanthawn in,” a ci hi.
            </VERS>
            <VERS vnumber="26"> Uriah’ zi in a pasal a sihna thu a zak ciangin a pasal’ hangin kap hi. </VERS>
            <VERS vnumber="27"> A kahna a ven ciangin David in mi sawlin ama inn-ah tua nu lasak a, tua nu ama zi suakin, amah tawh tapa khat a nei hi. Ahih hangin David’ gamtatna thu in Topa lungkim losak hi.</VERS>
        </CHAPTER>
        <CHAPTER cnumber="12">
            <VERS vnumber="1"> Tua ciangin Topa in David kiangah kamsang Nathan sawl hi. Amah hong pai-in David kiangah, “Khuapi khat sungah mi nih om a, khat hau-in a khat zawng hi. </VERS>
            <VERS vnumber="2"> A hau pa in tuuhon le bawnghon tampi nei hi. </VERS>
            <VERS vnumber="3"> Ahih hangin a zawng pa in bangmah nei lo a, a leisa tuuno a nu khat bek nei hi. Amah in tua tuuno khoi a, amah le a tate tawh khangkhawm hi. Ama an ne-in a hai panin dawn a, ama ang sungah lum a, ama adingin tanu tawh kibang hi. </VERS>
            <VERS vnumber="4"> Tu-in mihau pa’ inn-ah zin khat hong tunga, amah in a tuuhon ahi a, a bawnghon pan ahi zongin ama kiangah a tung khualzin pa adingin a gawh ding la nuam loin mizawng pa’ tuuno laksak a, ama kiang a a tung mipa adingin a gawhsak hi,” a ci hi. </VERS>
            <VERS vnumber="5"> Tua ciangin tua mipa’ tungah David sinso mahmah hi. Amah in Nathan kiangah, “Topa a nungta ahih mah bangin hih banga a gamta mipa a sih ding kilawm hi. </VERS>
            <VERS vnumber="6"> Amah hih bangin gamta a, amah in hehpihna nei lo ahih manin a tuuno a zah li-in loh ding hi,” a ci hi.
            </VERS>
            <VERS vnumber="7"> Tua ciangin Nathan in David kiangah, “Nang pen tua mipa na hi hi. Israel Pasian, Topa in hih bangin ci hi: ‘Israel-te tungah kumpi-in nang sathau hong nilhin Saul’ khut sung panin nang kong hon khia hi. </VERS>
            <VERS vnumber="8"> Keimah in na topa’ inn le na topa’ zite na khut sungah kong pia a, Israel-te le Judah mite nang kong pia hi. Hihte a tawmlua hileh tua zah nih a hong pia khin ding ka hi hi. </VERS>
            <VERS vnumber="9"> Ama muhna-ah a sia a gamta dingin bang hangin Topa’ thu simmawh na hi hiam? Nangmah in Hit mi Uriah namsau tawh vatin, ama zi nangma zi dingin na la a, Ammon mite’ namsau tawh amah na that khin hi. </VERS>
            <VERS vnumber="10"> Tua ahih ciangin tu-in nangmah in kei hong simmawhin Hit mi Uriah’ zi nangma zi dingin la khin na hih manin na inn sungah namsau tawh kidona veng ngei lo ding hi,’ ci hi. </VERS>
            <VERS vnumber="11"> Topa in hih bangin ci hi: ‘En in, keimah in nangma innkuan sung panin nangma langah siatna a piangsak ding khat ka khangsak ding hi. Na zite na muhin la-in na veengpa’ tungah ka pia dinga, amah in sun nitaang sungah na zite luppih ding hi. </VERS>
            <VERS vnumber="12"> Bang hang hiam cih leh nangmah in a simthamin na hih hi; ahih hangin keimah in Israel-te khempeuh’ muh dingin suntangpi-in ka hih ding hi,’ ci hi,” a ci hi. </VERS>
            <VERS vnumber="13"> David in hih thu a zak ciangin Nathan kiangah, “Topa’ tungah ka khial khin hi,” a ci hi. Tua ciangin Nathan in David kiangah, “Topa in zong na khialhna hong maisak khinzo hi; nang na si kei ding hi. </VERS>
            <VERS vnumber="14"> Ahi zongin, hih bangin gamtatna tawh Topa thusim peuhmah lo na hih manin nang’ sung panin a hong piang naungek si ding hi,” a ci hi. </VERS>
            <VERS vnumber="15"> Tua ciangin Nathan a inn-ah a ciah hi. Tua ciangin Uriah’ zi in David tawh a neih naungek Topa in vat a, a ci hong na hi. </VERS>
            <VERS vnumber="16"> Tua ahih ciangin David in naungek adingin Pasian’ tungah thum hi. David in an tangin zan tawntung leilakah a lum hi. </VERS>
            <VERS vnumber="17"> Tua ciangin leilak panin a phong dingin a inn sung upate ama kiangah ding uh hi. Ahih hangin amah tho lo a, amaute tawh an zong ne nuam lo hi. </VERS>
            <VERS vnumber="18"> A ni sagih ni-in naungek si hi. Ama kiangah, naungek si hi, ci-in a gen ding uh David’ nasemte lau uh hi. Bang hang hiam cih leh amaute in, “Naungek a hin lai nangawnin amah i hopih hangin i thu hong ngai lo hi. Tua ahih ciangin bangci-in ama kiangah, naungek si, ci ngam ding ihi hiam? A mahmah kisusia kha ding hi,” a ci uh hi. </VERS>
            <VERS vnumber="19"> Ahih hangin ama nasemte a kihuauna uh David in a muh ciangin naungek si hi, ci-in a thei hi. Tua ciangin David in a nasemte kiangah, “Naungek si ahi hiam?” a ci hi. Amaute in, “Amah si ta hi,” a ci uh hi. </VERS>
            <VERS vnumber="20"> Tua ciangin David leilak panin tho-in kisil a, sathau nilhin a puante khek a, Topa’ inn-ah pai-in Pasian a bia hi. Tua ciangin ama inn-ah ciah hi. An a nget ciangin amaute in a mai-ah lui uh a, amah in a ne hi. </VERS>
            <VERS vnumber="21"> Tua ciangin a nasemte in ama kiangah, “Hih banga na gamtatna a bangci hiam? Naungek a hin lai-in an tangin na kap hi; ahih hangin naungek a sih ciangin tho-in an na ne zawsop hi,” a ci uh hi. </VERS>
            <VERS vnumber="22"> Amah in, “Naungek a hin lai-in an tangin ka kap hi; bang hang hiam cih leh, ‘Naungek a hin nadingin Topa in kei hong hehpih ding hiam, hong hehpih lo ding hiam, cih kua in thei khol ahi hiam?’ ka ci hi. </VERS>
            <VERS vnumber="23"> Ahih hangin tu-in amah si ta hi; bang hangin an tang nawn ding ka hi hiam? Amah lakik thei ding ka hi hiam? Ama kiangah kei ka pai dinga, ahih hangin kei kiangah amah hong kilehkik lo ding hi,” a ci hi.
            </VERS>
            <VERS vnumber="24"> Tua ciangin David in a zi Bathsheba hehnem a, ama kiangah pai-in amah tawh a lumkhawm hi. Tua nu in tapa khat nei a, a min Solomon a phuak hi. Topa in tua naupang it ahih manin, </VERS>
            <VERS vnumber="25"> kamsang Nathan’ tungah thu puak hi. Topa’ itna hangin ama min Jedidiah a phuah ding a gen hi.
            </VERS>
            <VERS vnumber="26"> Tu-in Joab in Ammon khuapi Rabbah simin a khuapi tuikhuk la hi. </VERS>
            <VERS vnumber="27"> Joab in David kiangah kamtaite sawlin, “Rabbah khuapi ka sim a, a khuapi tuikhuk ka la khin hi. </VERS>
            <VERS vnumber="28"> Tua ahih ciangin mi a omlai teng kaikhawm inla, khuapi langah phual satin khuapi la in; tua hikeileh keimah in khuapi la-in keima min pua kha ding hi,” a ci hi. </VERS>
            <VERS vnumber="29"> Tua ahih ciangin David in mi khempeuh kaikhawmin Rabbah-ah pai a, tua khuapi simin a la hi. </VERS>
            <VERS vnumber="30"> Tua ciangin amah in amau’ pasian Molek lu tungah a om lukhu a laksak hi. Tua lukhu kham talen khat gik a, a sungah suangmanpha khat om hi. David’ kumpi lukhu tungah tua suangmanpha kikoih hi. Tua ciangin amah in khuapi sunga vankinusiate tampi tak pai khiatpih hi. </VERS>
            <VERS vnumber="31"> Amah in a sunga om mite pai khiatpihin singatnate, tuzumte le heite tawh na a sem dingin koih a, leiseek seekna-ah amaute na semsak hi. Tua bangin Ammon mite’ khuapi khempeuh a hih hi. Tua ciangin David le mi khempeuh Jerusalem-ah a ciah uh hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Tu-in David’ tapa Absalom in Tamar min nei sanggam numei a melhoih mahmah khat nei hi. Tawlkhat khit ciangin David’ tapa Ammon in tua nu ngai hi. </VERS>
            <VERS vnumber="2"> Ammon in ngailua mahmah ahih manin a sanggamnu Tamar hangin cinat lawh hi. Bang hang hiam cih leh nungak le tangval kituam omsak ahih manin Ammon in tua nu a muh theih nading omtheih tuak lo hi. </VERS>
            <VERS vnumber="3"> Ahih hangin Ammon in David’ sanggampa Shimeah’ tapa Jonadab min nei lawmpa khat nei a, Jonadab pen mi tei mahmah khat ahi hi. </VERS>
            <VERS vnumber="4"> Amah in Ammon kiangah, “Kumpipa’ tapa aw, bang hangin zingsang khat khit zingsang khat thakiam semsem na hi hiam? Kei kiangah a hang hong gen lo ding na hi hiam?” a ci hi. Ammon in ama kiangah, “Ka sanggampa Absalom’ sanggamnu Tamar ka ngai hi,” a ci hi. </VERS>
            <VERS vnumber="5"> Jonadab in ama kiangah, “Na lupna tungah lum inla, a cina kineih in. Nangmah a veh dingin na pa hong pai ciangin ama kiangah, ‘Keimah in mu-in ama khut panin an ka nek theih nadingin ka sanggamnu Tamar hong paisakin annek ding hong piasak inla, ka muhna-ah an hong bawlsak in,’ ci in,” a ci hi. </VERS>
            <VERS vnumber="6"> Tua ahih ciangin Ammon lumin a cina kineih hi. Amah a en dingin kumpipa a pai ciangin Ammon in kumpipa kiangah, “Ama khut panin ka nek theih nadingin ka sanggamnu Tamar hong paisakin mohpheng nih khawng na bawlsak nading kong thum hi,” a ci hi.
            </VERS>
            <VERS vnumber="7"> Tua ciangin David in inn-a Tamar kiangah mi sawlin, “Na sanggampa Ammon’ inn-ah pai-in ama ading an bawlsak in,” cisak hi. </VERS>
            <VERS vnumber="8"> Tua ahih ciangin a sanggampa Ammon lumin a omna mun a inn-ah Tamar pai hi. Amah in annel lom la-in meek a, ama muhna-ah mohphengte bawlin a em hi. </VERS>
            <VERS vnumber="9"> Tua ciangin amah in sikbeeldai la-in ama mai-ah sung khia a, ahih hangin amah in ne nuam lo hi. Tua ciangin Ammon in, “Kei kiang panin mi khempeuh sawl khia masa in,” a ci hi. Tua ahih ciangin ama kiang panin mi khempeuh pai khia hi. </VERS>
            <VERS vnumber="10"> Tua ciangin Ammon in Tamar kiangah, “Na khut tung panin ka nek theih nadingin inndei sungah an hong paipih in,” a ci hi. Tamar in a bawlsa mohphengte la-in inndei sung a sanggampa Ammon kiangah paipih hi. </VERS>
            <VERS vnumber="11"> Ahih hangin amah in a nek dingin ama kiang nai-ah a paipih ciangin, amah in tua numei lenin ama kiangah, “Hong pai in; kei tawh hong lum in ka sanggamnu aw,” a ci hi. </VERS>
            <VERS vnumber="12"> Amah in dawngin, “Hilo hi, ka sanggampa aw, kei hong thatang hih kei in; bang hang hiam cih leh Israel sungah tua bangin kigamta lo hi. Hih bangin hai gamtat lua kei in. </VERS>
            <VERS vnumber="13"> Keimah in ka maizumna koi-ah seelcip zo ding ka hi hiam? Nang zong, Israel-te sungah mihai luate khat bang na hi ding hi. Tua ahih ciangin tu-in kong thum hi, kumpipa kiangah gen in; bang hang hiam cih leh amah in nang adingin kei hong khaktan lo ding hi,” a ci hi. </VERS>
            <VERS vnumber="14"> Ahih hangin amah in a thugen ngai lo hi. Amah sangin hat zaw ahih manin thatanghat thu tawh hihin amah luppih hi.
            </VERS>
            <VERS vnumber="15"> Tua ciangin Ammon in nakpitakin Tamar mudah hi. Amah in a cil-a a itna zah sangin a muhdahna lian zaw hi. Tua ahih ciangin Ammon in ama kiangah, “Ding in, pai khia in,” a ci hi. </VERS>
            <VERS vnumber="16"> Ahih hangin a numei in ama kiangah, “Hilo hi, ka sanggampa aw; bang hang hiam cih leh kei nong sawlkhiatna pen kei tungah nong hihsa thu sangin lian zaw hi,” a ci hi. Ahih hangin a thu ngai lo hi. </VERS>
            <VERS vnumber="17"> Amah in a nasem tangvalpa samin, “Ka omna panin hih numei koih khia inla, ama nungah kongkhak kalh in,” a ci hi. </VERS>
            <VERS vnumber="18"> Tua nu in puantualpi ban nei khat silh hi; bang hang hiam cih leh kumpipa’ tanute in tua bangin puan silh hi. Tua ahih ciangin a nasem pa in tua nu koihkhia-in ama nungah kongkhak kalh hi. </VERS>
            <VERS vnumber="19"> Tua ciangin Tamar in a lu tungah vut koihin ama silh puantualpi bansau balkek hi. Tua ciangin a lu tungah a khut koihin pai khia a, a paikawmin a gingin a kap hi.
            </VERS>
            <VERS vnumber="20"> Tua ciangin a sanggampa Absalom in ama kiangah, “Na sanggampa Ammon in nang hong bawlsia ahi hiam? Bangbang hitaleh kilungnuamsak in, ka sanggamnu aw; amah pen na sanggampa ahi hi; hih thu na lungsimah koih kei in,” a ci hi. Tua ahih ciangin a sanggampa Absalom’ inn-ah Tamar lungzuang khawngai-in a om hi. </VERS>
            <VERS vnumber="21"> Kumpi David in hih thute khempeuh a zak ciangin heh mahmah hi. </VERS>
            <VERS vnumber="22"> Absalom in Ammon kiangah a pha ahi a, a sia ahi zongin bangmah gen vet lo hi. Bang hang hiam cih leh amah in a sanggamnu Tamar thatanghat thu tawh hih ahih manin Absalom in Ammon mudah lua mahmah hi.
            </VERS>
            <VERS vnumber="23"> Tua zawh kum nih bit khit ciangin Absalom in Efraim nai-a om Baalhazor-ah tuumul mette khawm a, Absalom in kumpipa’ tapate khempeuh sam hi. </VERS>
            <VERS vnumber="24"> Tua ciangin kumpipa kiangah Absalom hong pai-in, “En in, na nasem pa in tuumul mette khawm hi; kumpipa le a nasemte na nasem pa tawh nong pai ding kong thum hi,” a ci hi. </VERS>
            <VERS vnumber="25"> Ahih hangin kumpipa in Absalom kiangah, “Hilo hi, ka tapa aw; i vekpi-in pai kei ni; pai lehang kote pen nang adingin vangik ka hi kha ding uh hi,” a ci hi. Amah in ci teitei a, ahih hangin amah pai nuam loin ama thupha a tungah a pia hi. </VERS>
            <VERS vnumber="26"> Tua ciangin Absalom in, “Tua bang hi lo ding ahihleh ka sanggampa Ammon kote tawh nong paisak ding kong thum hi,” a ci hi. Tua ciangin kumpipa in ama kiangah, “Bang hangin nang tawh amah hong pai ding ahi hiam?” a ci hi. </VERS>
            <VERS vnumber="27"> Ahih hangin Absalom in Ammon le kumpipa’ tapate khempeuh amah tawh a paisak mateng ci teitei hi. </VERS>
            <VERS vnumber="28"> Tua ciangin Absalom in a nasemte thu pia a, “Ammon in zu a kham hun phawk unla, note kiangah, ‘Ammon sat un,’ kong cih ciangin amah that un. Lau kei un; note thu hong pia khin hi lo ka hi hiam? Hang unla, thahat un,” a ci hi. </VERS>
            <VERS vnumber="29"> Tua ahih ciangin Absalom’ nasemte in ama thupiaksa bangin Ammon hih uh hi. Tua ciangin kumpipa’ tapate khempeuh dingin a la tung ciat uhah tuangin a tai uh hi.
            </VERS>
            <VERS vnumber="30"> Amaute lamkalah a om laitakin David kiangah thu tunga, “Absalom in kumpipa’ tapate khempeuh that a, khat beek siit lo hi,” kici hi. </VERS>
            <VERS vnumber="31"> Tua ciangin kumpipa dinga, a puante balkekin leilakah a lum hi. A kiang a om a nasemte khempeuh in zong a puan uh balkek uh hi. </VERS>
            <VERS vnumber="32"> Ahih hangin David’ sanggampa Shimeah’ tapa Jonadab in, “Amaute in kumpipa’ tapa tangvalte khempeuh that hi, ci-in ka topa in ngaihsun kei in; bang hang hiam cih leh Ammon bek si hi. Amah in a sanggamnu Tamar thatanghat thu tawh a hih ni a kipanin Absalom’ thupiakna tawh hih thu a kiseh khol ahi hi. </VERS>
            <VERS vnumber="33"> Tua ahih ciangin kumpipa’ tapate khempeuh si hi, ci-in ka topa in ngaihsunin na lungsimah koih kei in; bang hang hiam cih leh Ammon bek si hi,” a ci hi.
            </VERS>
            <VERS vnumber="34"> Tua kikal sungin Absalom tai hi. Tua ciangin galvil tangvalpa a khuadak leh, mual pang nai Horonaim lampi panin mihon hong pai a mu hi. </VERS>
            <VERS vnumber="35"> Jonadab in kumpipa kiangah, “En in, kumpipa’ tapate hong tung zo hi. Na nasem pa’ gen bangin hong piang takpi hi,” a ci hi. </VERS>
            <VERS vnumber="36"> Amah in a thugen a man khit phetin, kumpipa’ tapate hong tungin hong kap uh hi. Tua ciangin kumpipa zong a nasemte khempeuh tawh nakpitakin a kap uh hi.
            </VERS>
            <VERS vnumber="37"> Ahih hangin Absalom tai-in Geshur kumpipa Ammihud’ tapa Talmai kiangah tung hi. Ni tampi sung David a tapa’ hangin a thum hi. </VERS>
            <VERS vnumber="38"> Absalom ahihleh Geshur-ah pai a, tua lai-ah kum thum sung a om hi. </VERS>
            <VERS vnumber="39"> Tua ciangin kumpipa in Absalom ngai-in hong mahmah hi; bang hang hiam cih leh amah si hi, ci-in thei khin ahih manin Ammon’ thu-ah kihehnem khin hi.
            </VERS>
        </CHAPTER>
        <CHAPTER cnumber="14">
            <VERS vnumber="1"> Tu-in kumpipa in Absalom a ngaihna thu Zeruiah’ tapa Joab in a phawk hi. </VERS>
            <VERS vnumber="2"> Tua ahih ciangin Joab in Tekoa-ah mi sawlin tua panin numei pil khat la-in ama kiangah, “Dahin a kap kineih inla, dahna lim puante silh in. Sathau nilh kei inla, misi hangin ni tampi a thum khin numei bangin gamta in. </VERS>
            <VERS vnumber="3"> Tua ciangin kumpipa kiangah pai inla, hih bangin ama kiangah thu gen in,” a ci hi. Tua ahih ciangin Joab in ama gen ding thute a hilh hi.
            </VERS>
            <VERS vnumber="4"> Kumpipa kiangah Tekoa numei a pai ciangin lei-ah maipukin zahtakna bawl a, “Hong huh in! Aw kumpipa,” a ci hi. </VERS>
            <VERS vnumber="5"> Tua ciangin kumpipa in ama kiangah, “Na lungkhamna bang om ahi hiam?” a ci hi. Amah in dawngin, “Kalai, ka pasal si ta a, meigong numei khat ka hi hi. </VERS>
            <VERS vnumber="6"> Na nasem nu in tapa nih nei a, lo sungah amau tegel kitawng uh hi. Amau tegel a khen ding kuamah om lo a, khat in a khat pa satin that hi. </VERS>
            <VERS vnumber="7"> Tu-in ka beh buppi na nasem nu’ langah hong pangin amaute in, ‘Ama thah a sanggampa’ nuntakna tangin amah ka thah theih nadingun a sanggampa a sat mipa hong pia in,’ hong ci uh hi. Tua bangin amaute in innluah pa zong susia ding uh hi. Tua bangin amaute in a omlai ka lametna pa beisakin leitungah ka pasal’ suanlekhak a suakta omsak lo ding uh hi,” a ci hi.
            </VERS>
            <VERS vnumber="8"> Tua ciangin kumpipa in tua numei kiangah, “Na inn-ah ciah in; nang tawh kisai-in thu ka pia ding hi,” a ci hi. </VERS>
            <VERS vnumber="9"> Tua ciangin Tekoa numei in kumpipa kiangah, “Ka to kumpipa aw, keima tung le ka innkuan tungah mawhna om tahen; kumpipa le a tokhom mawh peng tahen,” a ci hi. </VERS>
            <VERS vnumber="10"> Kumpipa in, “Nang’ tungah mi khatpeuh in thu khatpeuh hong gen leh kei kiangah amah hong paipih in; amah in nang hong sukik ngei nawn lo ding hi,” a ci hi. </VERS>
            <VERS vnumber="11"> Tua ciangin amah in, “Phula pa in that nawn loin, ka tapa a kisuksiat loh nadingin kumpipa in Topa na Pasian’ tungah na kiciam ding kong thum hi,” a ci hi. Amah in, “Topa a nungta ahih mah bangin na tapa’ samzang khat zong lei-ah kia lo ding hi,” ci-in a kiciam hi.
            </VERS>
            <VERS vnumber="12"> Tua ciangin a numei in, “Ka to kumpipa tungah na nasem nu kam khat hong gensak in, ci-in kong thum hi,” a ci hi. Amah in, “Gen in,” a ci hi. </VERS>
            <VERS vnumber="13"> Tua ciangin a numei in, “Tua ahihleh bang hangin Pasian’ mite’ langah tua bang na hih sawm na hi hiam? Bang hang hiam cih leh hih bang lungsim khentatna na piakna-ah kumpipa in a hawl khiatna a inn-ah a paipihkik mateng kumpipa a mahmah mawh a kipia ahi hi. </VERS>
            <VERS vnumber="14"> Eite khempeuh i si dinga, a kikhawmkik thei lo leilakah a bua tui tawh i kibang hi. Ahih hangin a hawl khiat pa a kipuasehin a kikoih loh nadingin lampi a zong mipa’ nuntakna Pasian in la khia lo ding hi. </VERS>
            <VERS vnumber="15"> Mite in kei hong lausak ahih manin tu-in ka to kumpipa kiangah hih thu a gen dingin kong pai hi. Na nasem nu in, ‘Kumpipa kiangah thu ka gen dinga, kumpipa in a nasem nu’ ngetna sem kha ding hi. </VERS>
            <VERS vnumber="16"> Bang hang hiam cih leh kumpipa in za-in, Pasian’ gamh panin kei le ka tapa hong susia khawm ding mipa’ khut panin a nasem nu hon khia ding hi,’ ci-in ngaihsun hi. </VERS>
            <VERS vnumber="17"> Na nasem nu in, ‘Ka to kumpipa’ kammal in nopsakna hong pia ding hi,’ ci-in ngaihsun hi; bang hang hiam cih leh ka to kumpipa pen a pha le a sia a khen thei dingin Pasian’ vantungmi tawh kibang hi. Topa na Pasian in nang hong ompih tahen!” a ci hi.
            </VERS>
            <VERS vnumber="18"> Tua ciangin kumpipa in a numei dawngin, “Nang kong dot peuhpeuh hong im kei in,” a ci hi. A numei in, “Ka to kumpipa in gen hen,” a ci hi. </VERS>
            <VERS vnumber="19"> Kumpipa in, “Hih thu khempeuh Joab’ vaihawmna tawh hong pai na hi hiam?” a ci hi. A numei in dawngin, “Nang a nungta taktak na hih mah bangin ka to kumpipa aw, ka to kumpipa’ gen bang teekteek mah ahi hi. Kei hong sawl pa pen na nasem pa Joab hi a, na nasem nu’ gen dingin hih thute a hong sawl pa amah ahi hi. </VERS>
            <VERS vnumber="20"> Na thu paizia khek nadingin na nasem pa Joab in hih thu hih hi. Ahih hangin ka topa in leitunga om na khempeuh theih nadingin Pasian’ vantungmi pilna tawh a kibang pilna na nei hi,” a ci hi.
            </VERS>
            <VERS vnumber="21"> Tua ciangin kumpipa in Joab kiangah, “Tu-in en in, hih thu kong pia hi; pai in, tangvalpa Absalom hong ciahpihkik in,” a ci hi. </VERS>
            <VERS vnumber="22"> Tua ciangin Joab lei-ah maipuksuk a, zahtakna bawlin kumpipa thupha a pia hi. Tua ciangin Joab in, “Kumpipa in a nasem pa’ ngetna a piakna-ah, tuni-in ka to kumpipa nangma muhna-ah maipha ka muhna na nasem pa in ka thei hi,” a ci hi. </VERS>
            <VERS vnumber="23"> Tua ahih ciangin Joab dingin Geshur-ah pai a, Jerusalem-ah Absalom a ciahpih hi. </VERS>
            <VERS vnumber="24"> Tua ciangin kumpipa in, “Ama inn-ah amah tuam tensak in; keima omna-ah amah hong pai lo ding hi,” a ci hi. Tua ahih ciangin Absalom ama inn-ah tuam tenin kumpipa omna-ah pai lo hi.
            </VERS>
            <VERS vnumber="25"> Tu-in Israel-te khempeuh sungah a melhoihna hangin Absalom zahin tua bangin phat ding kuamah om lo hi. A khenuai a kipan a luzang dongin ama tungah paubaanna om lo hi. </VERS>
            <VERS vnumber="26"> Amah in a sam a met ciangin (kum bei simin amah in met zel hi; a sam a gih ciangin amah in met hi), amah in a sam tawi khai a, kumpipa’ gik tehna-in shekel zanih a gik hi. </VERS>
            <VERS vnumber="27"> Absalom’ sung pan tapa thum le a min Tamar ahi ta numei khat a suak hi; tua nu pen a melhoih mahmah khat ahi hi.
            </VERS>
            <VERS vnumber="28"> Tua hi a, kumpipa’ omna-ah pai loin Absalom kum nih bit Jerusalem-ah teeng hi. </VERS>
            <VERS vnumber="29"> Tua ciangin kumpipa kiangah a sawl dingin Absalom in Joab samsak hi. Ahih hangin ama kiangah Joab hong pai lo hi. Amah in a nih veina sawl a, ahih hangin Joab hong pai lo veve hi. </VERS>
            <VERS vnumber="30"> Tua ciangin amah in a nasemte kiangah, “En un, Joab’ lo pen keima-a’ zom hi a, tua lai-ah amah in mangbuhham nei hi; pai unla mei tawh va hal un,” a ci hi. Tua ahih ciangin Absalom’ nasemte in a lo mei tawh a hal uh hi. </VERS>
            <VERS vnumber="31"> Tua ciangin Joab dingin Absalom’ kiang ama inn-ah pai-in ama kiangah, “Bang hangin na nasemte in mei tawh ka lo hong halsak ahi uh hiam?” a ci hi. </VERS>
            <VERS vnumber="32"> Absalom in Joab dawngin, “En in, nang kiangah thu kong puak a, ‘Kumpipa kiangah nang hong sawlin, “Bang hangin Geshur panin hong pai ka hi hiam? Tua lai-ah omlai leng kei adingin hoih zaw ding hi,” ci-in a va dong dingin hih lai-ah nong pai nading kong gen hi. Tua ahih ciangin tu-in kumpipa omna-ah kei hong paisak in; kei tungah mawhna a om leh amah hong thatsak in,’ ka ci hi,” a ci hi. </VERS>
            <VERS vnumber="33"> Tua ciangin kumpipa kiangah Joab pai-in ama kiangah tua thu a gen hi. Tua ciangin kumpipa in Absalom sam hi. Tua ahih ciangin amah kumpipa kiangah hong pai a, a mai lei ngatin kumpipa’ mai-ah a kun hi; tua ciangin kumpipa in Absalom a nam hi.</VERS>
        </CHAPTER>
        <CHAPTER cnumber="15">
            <VERS vnumber="1"> Hih hun khit ciangin Absalom in leeng khat le sakolte le ama mai-ah a tai ding mi sawmnga la hi. </VERS>
            <VERS vnumber="2"> Absalom tho baihin kulhkongpi lam gei-ah tu zel hi. Mi khatpeuh in thu khensak dingin kumpipa’ mai-ah pai nading thu a neih ciangin Absalom in amah samin, “Koi khua pan na hi hiam?” a ci hi. Amah in, “Na nasem pa, Israel-te sungah tua minam tua khua ka hi hi,” a cih ciangin </VERS>
            <VERS vnumber="3"> Absalom in ama kiangah, “Thei in, na thugente hoihin man hi; ahih hangin na thu a khen dingin kumpipa in a koih mi om lo hi,” a ci hi. </VERS>
            <VERS vnumber="4"> Tua tham loin Absalom in, “Gam sungah kei thukhen hi leng! Thu ahi a, a hang khat peuhpeuh ahi zongin a nei mi peuhmah kei kiangah hong pai dinga, keimah in ama tungah thu a tangin ka khen ding hi,” a ci hi. </VERS>
            <VERS vnumber="5"> Ama tungah zahtakna a bawl dingin mi khatpeuh a nai-ah hong pai ciangin amah in a khut zan a, amah lenin a nam hi. </VERS>
            <VERS vnumber="6"> Tua bangin Absalom in kumpipa kiangah thu a khensak dingin a hong pai Israel-te khempeuh tungah a hih hi. Tua ahih ciangin Absalom in Israel mite’ lungsim na zo hi.
            </VERS>
            <VERS vnumber="7"> Kum li a cin ciangin Absalom in kumpipa kiangah, “Kei hong paisak inla, Topa’ tungah ka ciamsa ka thuciam, Hebron-ah hong piasak in, ci-in kong thum hi. </VERS>
            <VERS vnumber="8"> Bang hang hiam cih leh Aram gam Geshur-ah ka om laitakin na nasem pa in thu khat ciam a, ‘Topa in Jerusalem-ah kei hong paipihkik taktak leh Topa’ tungah biakna ka pia ding hi,’ ka ci hi,” a ci hi. </VERS>
            <VERS vnumber="9"> Kumpipa in ama kiangah, “Nuamtakin pai in,” a ci hi. Tua ahih ciangin amah dingin Hebron-ah a pai hi. </VERS>
            <VERS vnumber="10"> Ahih hangin Absalom in Israel minam khempeuh kiangah a simthamin kamtaite sawl a, “Peengkul aw na zak phetun, ‘Absalom, Hebron-ah kumpi hi!’ ci un,” a ci hi. </VERS>
            <VERS vnumber="11"> A kisam mi za nihte Jerusalem panin Absalom tawh a pai uh hi. Amaute lungsim hoih tawh a pai hi a, bangmah thei lo uh hi. </VERS>
            <VERS vnumber="12"> Absalom in biakna a piak laitakin David’ thulamlak pa, Giloh mi Ahithofel, ama khuapi Gilo panin samsak hi. Tua ciangin sawmsimna hong hat semsem a, Absalom tawh a om mite kibehlaplap hi.
            </VERS>
            <VERS vnumber="13"> Tua ciangin kamtai khat David kiangah hong pai-in, “Israel mite’ lungsim Absalom’ lamah pai khin hi,” ci-in a gen hi. </VERS>
            <VERS vnumber="14"> Tua ciangin David in Jerusalem-ah amah tawh a om a nasemte khempeuh kiangah, “Ding un, tai ni; tua hikeileh Absalom’ kiang panin eite’ suahtak nading om lo ding hi. Manlangin pai ni; tua hikeileh amah in eite hong pha pak dinga, eite’ tungah siatna hong tungsakin namsau tawh khuapi hong vat ding uh hi,” a ci hi. </VERS>
            <VERS vnumber="15"> Tua ciangin kumpipa’ nasemte in ama kiangah, “En in, ka to kumpipa in na khensat peuhpeuh a sem dingin na nasemte kiging hi,” a ci uh hi. </VERS>
            <VERS vnumber="16"> Tua ahih ciangin kumpipa pai khia a, ama innkuan le a ulian khempeuh in ama nung a zui uh hi. Kumpipa in inn kem dingin a zineu sawm nusia hi. </VERS>
            <VERS vnumber="17"> Tua ciangin kumpipa pai khia a, mi khempeuh in ama nung a zui uh hi. Tua ciangin khua nawl inn tawpna-ah amaute khawl uh hi. </VERS>
            <VERS vnumber="18"> Tua ciangin a nasemte khempeuh in amah nawkin pai uh hi. Khereth mi khempeuh, Peleth mi khempeuh le Gath panin amah a zui mi za gukte khempeuh, kumpipa’ mai nawkin paisuak uh hi.
            </VERS>
            <VERS vnumber="19"> Tua ciangin kumpipa in Gath mi Ittai kiangah, “Bang hangin nang zong kote hong zui na hi hiam? Ciahkik inla, kumpipa tawh om in; bang hang hiam cih leh nang pen gamdang mi na hi a, na inn panin gam dangah a om zong na hi hi. </VERS>
            <VERS vnumber="20"> Nang pen zan mah beka hong pai na hi hi. Koi lai munah kei pai ding cih thei lopi-in kote tawh a kawivak dingin nang hong bawl ding ka hi hiam? Ciahkik in, na sanggamte ciahpih in. Topa in itna kip le thumanna nang’ tungah hong lak tahen,” a ci hi. </VERS>
            <VERS vnumber="21"> Ahih hangin Ittai in kumpipa dawngin, “Topa nungta-in, ka to kumpipa zong nungta ahih mah bangin, sih nading ahi a, hin nading ahi zongin ka to kumpipa a omna peuhpeuhah na nasem pa om ding hi,” a ci hi. </VERS>
            <VERS vnumber="22"> Tua ciangin David in Ittai kiangah, “Tua ahihleh pai in, paisuak in,” a ci hi. Tua ahih ciangin Gath mi Ittai, a mi khempeuh le amah tawh a om a naupang khempeuh tawh a paisuak hi. </VERS>
            <VERS vnumber="23"> Tua ahih ciangin mi khempeuh a pai laitakin gam sung mi khempeuh a gingin kap khia uh a, kumpipa in Kidron lui kantanin, mi khempeuh zong gamlak lamah a paisuak uh hi.
            </VERS>
            <VERS vnumber="24"> Tua ciangin Abiathar hong paito a, Zadok zong Levi mi khempeuh tawh hong pai-in Pasian’ Thuciamna Singkuang hong pua uh hi. Mi khempeuh in khuapi a khen khit mateng amaute in Pasian’ Thuciamna Singkuang nga phot uh hi. </VERS>
            <VERS vnumber="25"> Tua ciangin kumpipa in Zadok kiangah, “Pasian’ Thuciamna Singkuang khuapi sungah puakik in. Topa’ maipha ka muh nakleh, amah in kei hong paipihkikin Thuciamna Singkuang le a omna mun hong musakkik ding hi. </VERS>
            <VERS vnumber="26"> Ahih hangin amah in, ‘Na tungah lungkimna ka nei kei hi,’ hong cih leh, en in, hih lai-ah kei ka om hi; amah in hoih a sak bangin kei tungah hong bawl hen,” a ci hi. </VERS>
            <VERS vnumber="27"> Kumpipa in siampi Zadok kiangah, “En in, nuamtakin nang le Abiathar, na tapa nihte Ahimaaz le Abiathar’ tapa Jonathan tawh khuapi sungah ciahkik un. </VERS>
            <VERS vnumber="28"> Thei in, kei kiangah thu a hong zasak dingin nang’ kiang panin thuko mi hong tun mateng gamlak tui ngahmunte-ah ka na ngak ding hi,” cithuah lai hi. </VERS>
            <VERS vnumber="29"> Tua ahih ciangin Zadok le Abiathar in Pasian’ Thuciamna Singkuang Jerusalem-ah puakik uh a, amaute tua lai-ah om uh hi.
            </VERS>
            <VERS vnumber="30"> Ahih hangin Oliv Mual tung kahtohna-ah David paito a, khe guak le lu tuamsa-in a paikawmin kap hi. Amah tawh a om mi khempeuh zong lu khuhsa-in a paitoh kawmun a kap uh hi. </VERS>
            <VERS vnumber="31"> Tua laitakin David kiangah, “Ahithofel zong mi sawmsimte lakah Absalom tawh om hi,” ci-in kigen hi. Tua ahih ciangin David in, “Topa aw, kong thum hi; Ahithofel’ thugente haina-in na heisak in,” a ci hi.
            </VERS>
            <VERS vnumber="32"> Pasian a kibiakna mun mual dawnah David a tun ciangin, Arkhi mi Hushai amah a dawn dingin a puantungsilh balkeksa le a lu tungah lei baang tawh hong pai hi. </VERS>
            <VERS vnumber="33"> David in ama kiangah, “Nang hong zuisuak lecin kei adingin vangik na hi ding hi. </VERS>
            <VERS vnumber="34"> Ahih hangin khuapi sungah nang ciahkikin Absalom kiangah, ‘Aw kumpipa, kei, nangma nasem ka hi ding hi. Hun beisa sungah na pa’ nasem ka hih mah bangin tu-in nangma nasem ka hi ding hi,’ ci lecin, Ahithofel’ thugente kei adingin na zo ding hi. </VERS>
            <VERS vnumber="35"> Siampi Zadok le Abiathar tua lai-ah nang tawh om hi lo ahi hiam? Tua ahih ciangin kumpipa’ inn pan na zak peuhpeuh siampi Zadok le Abiathar’ kiangah gen in. </VERS>
            <VERS vnumber="36"> En in, amau’ tapa tegel, Zadok’ tapa Ahimaaz le Abiathar’ tapa Jonathan, amaute tawh omkhawm hi. Na zak peuhpeuh amaute’ tungtawnin kei tungah nong puak ding hi,” a ci hi. </VERS>
            <VERS vnumber="37"> Tua ahih ciangin Jerusalem-ah Absalom a lut laitakin David’ lawmpa Hushai zong khuapi sungah a pai hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> David in mual dawn a khen khit tawmvei ciangin Mefibosheth nasem pa Ziba in anlum zanih, leenggah phehkeu bawk zakhat, khuakhal singgah zakhat le leenggahzu savun um khat a pua van a kivawh la nih tawh amah na dawn hi. </VERS>
            <VERS vnumber="2"> Tua ciangin kumpipa in Ziba kiangah, “Bang hangin hihte hong paipih na hi hiam?” a ci hi. Ziba in dawngin, “Late pen kumpipa’ innkuante a tuan nading, anlum le khuakhal singgahte pen tangvalte’ nek ding le leenggahzu pen gamlakah a gimte’ dawn ding ahi hi,” a ci hi. </VERS>
            <VERS vnumber="3"> Tua ciangin kumpipa in, “Na topa Saul’ tupa koi-ah om ahi hiam?” a ci hi. Ziba in kumpipa kiangah, “Amah Jerusalem-ah om hi; bang hang hiam cih leh amah in, ‘Tuni-in Israel mite in ka pu Saul’ kumpi gam kei hong piakik ding hi,’ ci hi,” a ci hi. </VERS>
            <VERS vnumber="4"> Tua ciangin kumpipa in Ziba kiangah, “En in, Mefibosheth’ neihsa khempeuh tu-in nangma a’ ahi hi,” a ci hi. Tua ciangin Ziba in, “Kei, nangma nasem pa ka hi hi; ka to kumpipa’ muhna-ah maipha hong musak tawntung in,” a ci hi.
            </VERS>
            <VERS vnumber="5"> Bahurim-ah Kumpi David a tun ciangin Saul’ inn sung innkuan mi, Gera’ tapa Shimei min nei mi khat hong pai khia a, a paikawmin David samsia tawntung hi. </VERS>
            <VERS vnumber="6"> Amah in Kumpi David le a nasemte khempeuh suang tawh deng hi. Mi khempeuh le mi thahatte khempeuh David’ taklam le veilamah om uh hi. </VERS>
            <VERS vnumber="7"> Shimei in a samsiat kawmin, “Pai mang, pai mang, nang mi that pa, bangmah man lo mipa! </VERS>
            <VERS vnumber="8"> Ama tangin na uk Saul’ innkuante na thahna hangin Topa in nangma tungah hong thuk hi. Topa in na tapa Absalom’ tungah kumpi gam pia khinta hi. Thei in, na siatna nangma lu tungah hong tu hi; bang hang hiam cih leh nang pen mi that pa na hi hi,” a ci hi.
            </VERS>
            <VERS vnumber="9"> Tua ciangin a nu Zeruiah ahi Abishai in kumpipa kiangah, “Bang hangin hih uisi a banglel mi khat in ka to kumpipa samsia ding ahi hiam? Hong kuansak inla a lu hong tan khiasak in,” a ci hi. </VERS>
            <VERS vnumber="10"> Ahih hangin kumpipa in, “No Zeruiah tapate aw, note tawh bang kisai ahi hiam? Topa in ama kiangah, ‘David samsia in,’ a cihna hangin hong samsia ahihleh, ‘Bang hangin tuaci hih na hi hiam?’ kua in ci ding ahi hiam?” a ci hi. </VERS>
            <VERS vnumber="11"> Tua ciangin David in Abishai le a nasemte khempeuh kiangah, “En un, keima tapa mahmah in kei thah dingin hong zong hi; hih Benjamin mi in bangzahin tu-in hong zong zaw kan ding ahi hiam! Ama thu-in omsak un, amah hong samsiasak un; bang hang hiam cih leh Topa in amah a sawl hi kha ding hi. </VERS>
            <VERS vnumber="12"> Topa in ka thuakna hong enin, tuni-a kei hong samsiatna hangin Topa in a hoih tawh kei hong thuk kha ding hi,” a ci hi. </VERS>
            <VERS vnumber="13"> Tua ahih ciangin ama galkhat mualpangah Shimei pai a, a paikawmin samsia-in suang tawh amah dengin leivui a theh laitakin David le a mite lampi-ah pai uh hi. </VERS>
            <VERS vnumber="14"> Tua ciangin kumpipa le amah tawh a om mi khempeuhte gim mahmahin Jordan tung uh a, tua lai-ah amah kitawldamsak hi.
            </VERS>
            <VERS vnumber="15"> Tu-in Absalom le Israel mite khempeuh Jerusalem hong tung uh a, Ahithofel amah tawh om hi. </VERS>
            <VERS vnumber="16"> Tua ciangin David lam a lak pa, Arkhi mi Hushai, Absalom kiangah hong tun ciangin Hushai in Absalom’ kiangah, “Kumpipa khan sawt tahen! Kumpipa khan sawt tahen!” a ci hi. </VERS>
            <VERS vnumber="17"> Absalom in Hushai kiangah, “Hih bang pen na lawmpa tungah thumanna ahi hiam? Bang hangin na lawmpa tawh pai lo na hi hiam?” a ci hi. </VERS>
            <VERS vnumber="18"> Hushai in Absalom kiangah, “Hilo hi; Topa le hih mite le Israel mite khempeuh adingin a kiteel mipa a’ ka hi dinga, amah tawh ka om ding hi. </VERS>
            <VERS vnumber="19"> Tua banah, kua’ na sem ding ka hi hiam? Ama’ tapa hi lo ding ahi hiam? Na pa’ na ka sep bangin nangma na ka sem ding hi,” a ci hi.
            </VERS>
            <VERS vnumber="20"> Tua ciangin Absalom in Ahithofel kiangah, “Na ngaihsutna hong gen in; bang hih ding ihi hiam?” a ci hi. </VERS>
            <VERS vnumber="21"> Ahithofel in Absalom’ kiangah, “Inn kem dingin a nusiat na pa’ zineute luppih in; tua ciangin nangmah in na pa na muhdah bawlna thu Israel-te khempeuh in za-in nangmah tawh a om mite khempeuh’ tha khauhsak ding hi,” a ci hi. </VERS>
            <VERS vnumber="22"> Tua ciangin amaute in innkhumzangah Absalom adingin puanbuk khat lam uh a, Israel-te khempeuh’ muhna-ah Absalom in a pa’ zineute luppih hi. </VERS>
            <VERS vnumber="23"> Tua hun lai-in Ahithofel’ thugente pen Pasian’ kammal mahmah bangin kingaihsun hi. Tua bangin David le Absalom in Ahithofel’ thugente a thupi ngaihsut uh ahi hi.
            </VERS>
        </CHAPTER>
        <CHAPTER cnumber="17">
            <VERS vnumber="1"> Tua zawh a sawt loin Ahithofel in Absalom kiangah, “Mi tul sawm le tulnih hong teelsak in; keimah kuan khia-in tuzanin David ka delh ding hi. </VERS>
            <VERS vnumber="2"> Amah gimin lungkia-in a om laitakin amah ka hih dinga, amah ka amkhamsak ding hi. Tua hileh amah tawh a om mi khempeuh tai ding uh hi. Keimah in kumpipa bek ka satpuk dinga, </VERS>
            <VERS vnumber="3"> mothak in a pasal kiang a zuatkik mah bangin mi khempeuh nang kiangah kong ciahpihkik ding hi. Nangmah in mi khat bek’ nuntakna na zong hi; midang khempeuh nuamtakin om ding uh hi,” a ci hi. </VERS>
            <VERS vnumber="4"> Tua thugenna in Absalom le Israel upate khempeuh lungkimsak hi.
            </VERS>
            <VERS vnumber="5"> Tua ciangin Absalom in, “Arkhi mi Hushai zong sam un; ama thugen ngai phot ni,” a ci hi. </VERS>
            <VERS vnumber="6"> Absalom kiangah Hushai hong pai ciangin Absalom in ama kiangah, “Tua bangin Ahithofel in thu gen hi; ama genna bangin i hih ding hiam? Tua ahih kei leh nang gen in,” a ci hi. </VERS>
            <VERS vnumber="7"> Tua ciangin Hushai in Absalom kiangah, “Tutungin Ahithofel’ thugen hoih lo hi,” a ci hi. </VERS>
            <VERS vnumber="8"> Tua banah Hushai in, “Na pa le a mite mi thahat hi a, gamlakah a note a kilaksak vompi bangin amaute a hehna na thei hi. Tua banah na pa galdona lamsang a siam hi a, mite tawh zanin amah om khawm lo ding hi. </VERS>
            <VERS vnumber="9"> Tu nangawnin amah dum khat sungah ahi a, mundang khatah ahi zongin bu khin ding hi. Kisim cilna-ah mi pawlkhat si leh tua thu a za mi peuhpeuh in, ‘Absalom a zui mite lakah a si om khin hi,’ ci ding hi. </VERS>
            <VERS vnumber="10"> Tua ciangin a lungtang humpinelkai lungtang a bang galhang mipa nangawn launa tawh lungkia gawp ding hi; bang hang hiam cih leh Israel-te khempeuh in na pa mi thahat ahihna le amah tawh a om mite mi hang ahihna thei uh hi. </VERS>
            <VERS vnumber="11"> Ahih hangin keima ngaihsutna hih bang ahi hi: Dan panin Beersheba ciang dong, tuipi gei-a sehnel bangin a tam Israel mi khempeuh nang kiangah khawmin galsim dingin nang mahmah na kuan ding hi. </VERS>
            <VERS vnumber="12"> Tua ciangin amah i muhna mun khat peuhpeuhah theih kholh lohin i hih gawp ding hi. Amah le amah tawh a om mi khempeuh khat zong kisiit lo ding hi. </VERS>
            <VERS vnumber="13"> Amah khuapi khat sungah a nungkik le, Israel-te khempeuh in tua khuapi sungah khauhual paipihin tua lai munah suangtang khat nangawn a kimu nawn lo dingin kuam sungah tua khua i kai khia ding hi,” a ci hi. </VERS>
            <VERS vnumber="14"> Tua ciangin Absalom le Israel mite khempeuh in, “Arkhi mi Hushai’ thugen pen Ahithofel’ thugen sangin hoih zaw hi,” a ci uh hi. Bang hang hiam cih leh Topa in Absalom’ tungah siatna a tunsak theih nadingin Ahithofel’ thugen hoih in a lelh ding Topa in a sehsa ahi hi.
            </VERS>
            <VERS vnumber="15"> Tua ciangin Hushai in siampi Zadok le Abiathar kiangah, “Tua bang tua bangin Ahithofel in Absalom le Israel upate kiangah gen a, tua bang tua bangin keimah in thu ka gen hi. </VERS>
            <VERS vnumber="16"> Tua ahih ciangin tu-in manlang takin mi sawl inla, David kiangah, ‘Tuzan gamlak tui ngahmunte-ah giak kei inla, bangbang hitaleh galkah in; tua hikeileh kumpipa le amah tawh a om mi khempeuh hong kivalhtum kha ding hi,’ ci-in gensak in,” a ci hi. </VERS>
            <VERS vnumber="17"> Tu-in Jonathan le Ahimaaz in Enrogel-ah ngak uh hi. Nasem numei khat pai-in amaute kiangah gen a, amaute pai-in Kumpi David kiangah gen zel uh hi; bang hang hiam cih leh amaute khuapi sungah a lut lam uh a kimu lo ding ahi hi. </VERS>
            <VERS vnumber="18"> Ahih hangin tangval khat in amaute mu-in Absalom kiangah gen hi. Tua ahih ciangin amau tegel manlang takin pai khia uh a, a huang sungah tuikhuk a nei Bahurim-a mi khat’ inn-ah tung uh a, tuikhuk sungah amaute tuaksuk uh hi. </VERS>
            <VERS vnumber="19"> Tua ciangin a numei in khuhna khat la-in tuikhuk gong tungah phah a, tua tungah an zalh a, bangmah kithei lo hi. </VERS>
            <VERS vnumber="20"> Absalom’ nasemte tua nu’ inn-ah hong tun ciangin amaute in, “Ahimaaz le Jonathan koi lai-ah om ahi uh hiam?” a ci uh hi. A numei in amaute kiangah, “Amaute lui galkhat ah pai khinzo uh hi,” a ci hi. Amaute in zong a muh zawh loh uh ciangin Jerusalem-ah a ciahkik uh hi.
            </VERS>
            <VERS vnumber="21"> Amaute a pai khiat khit ciangin tuikhuk panin mite hong pai khia uh a, pai-in Kumpi David kiangah a thu gen uh hi. Amaute in David kiangah, “Ding in; tui galkhat ah manlang takin pai in; bang hang hiam cih leh tua bang tua bangin nangma langkhat ah Ahithofel in thu gen hi,” a ci uh hi. </VERS>
            <VERS vnumber="22"> Tua ciangin David le amah tawh a om mi khempeuh ding uh hi. Amaute in Jordan kantan uh a, khuavak ciangin Jordan a kantan nai lo khat beek om nawn lo uh hi.
            </VERS>
            <VERS vnumber="23"> Ahithofel in ama thugen a kizuih loh a muh ciangin a la tutphah vawhin ama khuapi a inn-ah nuak ciah hi. Tua ciangin amah in a innkuan vai hawmsak a, a man ciangin a mahmah gui-awk hi. Amah si a, a pa’ hanah kivui hi.
            </VERS>
            <VERS vnumber="24"> Tua ciangin Mahanaim ah David tung hi. Absalom in Israel mite khempeuh tawh Jordan kantan hi. </VERS>
            <VERS vnumber="25"> Tu-in Absalom in Joab tangin galkapte a uk dingin Amasa koih khin hi. Amasa pen Nahash’ tanu Abigail a teenpih, Ishmael mi ahi Ithra min nei mi khat’ tapa hi a, ama nu Abigail le Joab’ nu Zeruiah a unau ahi hi. </VERS>
            <VERS vnumber="26"> Israel-te le Absalom in Gilead gamah giahphual sat uh hi.
            </VERS>
            <VERS vnumber="27"> Mahanaim ah David a tun ciangin Ammon mite’ gam Rabbah khua panin Nahash’ tapa Shobi le Lodebar panin Ammiel’ tapa Makhir le Rogelim panin Gilead mi Barzillai in </VERS>
            <VERS vnumber="28"> lupnate, kuangte le leibeelte, mangbuh, mangbuhham, an, an kan, bepi le besan, </VERS>
            <VERS vnumber="29"> khuaizu le bawngnawi-thaukhal le tuu le sathaukhalte, David le amah tawh a om mite’ nek dingin hong puak uh hi. Bang hang hiam cih leh amaute in, “Mite gamlakah gilkialin, gimin dangtak uh hi,” a ci uh hi.</VERS>
        </CHAPTER>
        <CHAPTER cnumber="18">
            <VERS vnumber="1"> Tua ciangin David in amah tawh a om mite khawmin a tultul a ukte le a zaza a ukte-in koih hi. </VERS>
            <VERS vnumber="2"> David in galkapte khen thum suah a, khenkhat Joab’ ukna nuai-ah, khenkhat Joab’ sanggampa Zeruiah’ tapa Abishai’ ukna nuai-ah, khenkhat Gath mi Ittai’ nuai-ah koihin galdo dingin a kuansak hi. Tua ciangin kumpipa in mite kiangah, “Note tawh kei zong kong kuan khia ding hi,” a ci hi. </VERS>
            <VERS vnumber="3"> Ahih hangin mite in, “Nang nong kuan khia kei ding hi. Bang hang hiam cih leh kote tai le-ung amaute in kote phamawh hong sa lo ding hi. Kote kimkhat si le ung amaute in kote phamawh hong sa lo ding hi. Ahih hangin nang pen kote tul sawm zahin na manpha hi. Tua ahih ciangin khuapi panin kote kiangah huhna hong puak lecin hoih zaw hi,” a ci uh hi. </VERS>
            <VERS vnumber="4"> Kumpipa in amaute kiangah, “Note in hoih na sak pen bangun ka gamta ding hi,” a ci hi. Tua ahih ciangin galkap khempeuh a zaza le a tultulin a pai khiat laitakun kulhkongpi pangah kumpipa ding hi. </VERS>
            <VERS vnumber="5"> Tua ciangin kumpipa in Joab le Abishai le Ittai thu pia-in, “Keimah nong khualna-un tangvalpa Absalom hong dawm mahmah un,” a ci hi. Kumpipa in Absalom’ thu galkapmaangte tungah a vaikhakna mi khempeuh in za uh hi.
            </VERS>
            <VERS vnumber="6"> Tua ahih ciangin Israel-te a do dingin gamlakah galkapte kuan khia uh a, Efraim tulakah kido uh hi. </VERS>
            <VERS vnumber="7"> David’ nasemte in tua lai-ah Israel mite zo uh a, tua ni-a mi kithat tam a, mi tul sawmnih ahi hi. </VERS>
            <VERS vnumber="8"> Tua gam maitang tung khempeuh ah galkikapna omkim hi. Tua ni-in namsau’ thah sangin thudang hangin tulakah a si mi tam zaw hi.
            </VERS>
            <VERS vnumber="9"> David’ nasemte in Absalom tuakkha uh hi. Absalom a la tungah tuang a, tawsaw lianpi hiang pha nuai khatah a la tai-in, a lutang tawsaw hiang lakah awk a, ama nuai panin a la taisuakin, vanlelei kikalah amah a kikhai-in kinusia hi. </VERS>
            <VERS vnumber="10"> Tua ciangin mi khat in mu-in Joab kiangah gen a, “En in, tawsaw hiang kawm lakah Absalom a kikhai ka mu hi,” a ci hi. </VERS>
            <VERS vnumber="11"> Joab in ama kiangah a gen mipa kiangah, “Bang! Nang amah mu maw! Bang hangin leilakah amah satkhiasuk lo na hi hiam? Nang tungah ngun peek sawm le kawnggak khat hong pia ngel ding hi ve ing,” a ci hi. </VERS>
            <VERS vnumber="12"> Ahih hangin a mipa in Joab kiangah, “Ngun peek tulkhat ka khut sungah hong koih ta lecin zong kumpipa’ tapa a hih dingin ka khutmeno khat zong ka zan khia kei ding hi; bang hang hiam cih leh kote’ zakin kumpipa in nang le Abishai le Ittai thu hong pia-in, ‘Keimah nong khualna-un tangvalpa Absalom hong dawm un,’ hong ci hi. </VERS>
            <VERS vnumber="13"> Thudang khatah, amah langpangin zuautat leng (Kumpipa tungah a ki-im bangmah om lo hi), nang mahmah kikang koihin nong hu kei ding hi,” a ci hi. </VERS>
            <VERS vnumber="14"> Joab in, “Hih bangin nang tawh hun ka beisak kei ding hi,” a ci hi. Tua ciangin amah in thaltang thum la-in tawsaw hiang kawmah Absalom a hing lai-in a lungtang sungah tuate a siat hi. </VERS>
            <VERS vnumber="15"> Tua ciangin Joab’ galhiam tawite tangval sawm in Absalom umcih a, amah satin that uh hi.
            </VERS>
            <VERS vnumber="16"> Tua ciangin Joab in peengkul tum a, Israel-te a delhna panun galkapte hong ciahkik uh hi; bang hang hiam cih leh Joab in amaute kho hi. </VERS>
            <VERS vnumber="17"> Tua ciangin amaute in Absalom la-in tulaka dum lianpi khat sungah amah paai uh a, ama tungah suangcian a lian mahmah khat ciang uh hi. Tua ciangin Israel-te khempeuh amau’ inn ciatah tai uh hi. </VERS>
            <VERS vnumber="18"> Absalom in ama nuntak lai-in khuampi khat la-in ama adingin phutin Kumpipa’ Kuamah om hi; bang hang hiam cih leh amah in, “Keima min hong zom ding tapa ka nei kei hi,” a ci hi. Tua khuampi ama min tamin phuak a, tuni dongin Absalom’ Mual, kici hi.
            </VERS>
            <VERS vnumber="19"> Tua ciangin Zadok’ tapa Ahimaaz in, “Kei hong taisak inla, Topa in ama galte’ vangliatna panin amah a hotkhiat lungdamna thu kumpipa kiangah hong puaksak in,” a ci hi. </VERS>
            <VERS vnumber="20"> Joab in ama kiangah, “Nang in tuni-in lungdamna thu na puak kei ding hi. A nidang ciangin lungdamna thu na puak thei dinga, ahih hangin tuni-in lungdamna thu na puak kei ding hi; bang hang hiam cih leh kumpipa’ tapa si hi,” a ci hi. </VERS>
            <VERS vnumber="21"> Tua ciangin Joab in Kush mipa kiangah, “Pai inla na muhsa teng kumpipa kiangah va gen in,” a ci hi. Kush mipa zong Joab’ mai-ah kunin, tua ciangin a tai hi. </VERS>
            <VERS vnumber="22"> Tua ciangin Zadok’ tapa Ahimaaz in Joab kiangah, “Bangbang piang taleh kei zong Kush mipa’ nungah hong taisak in,” a cikik hi. Joab in, “Lungdamna thu puakna hangin thaman ngah lo ding cih thei napi-in, ka tapa aw, bang hangin tai ding na hi hiam?” a ci hi. </VERS>
            <VERS vnumber="23"> Amah in, “Bangbang piang taleh ka tai ding hi,” a ci hi. Tua ahih ciangin Joab in ama kiangah, “Tai in,” a ci hi. Tua ciangin Ahimaaz zanglei lam tawnin tai a, Kush mipa makhelh hi.
            </VERS>
            <VERS vnumber="24"> Tua laitakin kulhkongpi pua nung le a sung nung kikalah David na tu hi. Galvil pa kulhkongpi khumzangah paito a, a khuadak ciangin amah guakin a hong tai mi khat a mu hi. </VERS>
            <VERS vnumber="25"> Galvil pa in kumpipa kiangah a gen hi. Kumpipa in, “Amah guak ahihleh thuhoih ahi hi,” a ci hi. Amah hong nawhtai-in hong nai hi. </VERS>
            <VERS vnumber="26"> Tua ciangin galvil pa in midang khat a hong tai mu leuleu hi. Galvil pa in kulhkongpi-ah ko a, “En un, midang khat zong hong tai leuleu!” a ci hi. Kumpipa in, “Amah in zong lungdamna thu hong paipih hi,” a ci hi. </VERS>
            <VERS vnumber="27"> Tua ciangin galvil pa in, “A masa pa’ taizia pen Zadok’ tapa Ahimaaz’ tai tawh kibang hi, ci-in ka ngaihsun hi,” a ci hi. Tua ciangin kumpipa in, “Amah mihoih hi a, lungdamna thuhoih tawh hong pai hi,” a ci hi.
            </VERS>
            <VERS vnumber="28"> Tua ciangin kumpipa kiangah Ahimaaz hong kiko-in, “Na khempeuh hoih hi,” a ci hi. Tua ciangin kumpipa mai-ah lei maingatin amah kun a, “Ka to kumpipa’ langkhat ah a khut a liik mite nangma khut sungah a hong pia Topa na Pasian in thupha ngah tahen,” a ci hi. </VERS>
            <VERS vnumber="29"> Tua ciangin kumpipa in, “Tangvalpa Absalom a hoihhoih hiam?” a ci hi. Ahimaaz in dawngin, “Joab in na nasem pa hong sawl laitakin buaina lianpi khat ka mu a, ahih hangin bang hiam cih ka thei kei hi,” a ci hi. </VERS>
            <VERS vnumber="30"> Tua ciangin kumpipa in, “Kihei khia inla, hih lai-ah ding in,” a ci hi. Tua ahih ciangin amah kiheikhia-in taang loin a ding hi.
            </VERS>
            <VERS vnumber="31"> Tua ciangin Kush mipa hong tung hi. Kush mipa in, “Ka to kumpipa adingin lungdam nading thu om hi. Bang hang hiam cih leh nangma langah a ding mi khempeuh’ vangliatna panin tuni-in Topa in nang hong hon khia hi,” a ci hi. </VERS>
            <VERS vnumber="32"> Kumpipa in Kush mipa kiangah, “Tangvalpa Absalom a hoihhoih hiam?” a ci hi. Kush mipa in dawngin, “Ka to kumpipa’ galte le siat nadingin nangma langkhat ah a ding khempeuh, tua tangvalpa bang tahen,” a ci hi. </VERS>
            <VERS vnumber="33"> Tua ciangin kumpipa’ lungsim nakpitakin sukha a, kulhkongpi tunga inndei sungah paito-in a kap hi. A paikawmin amah in, “Aw ka tapa Absalom, ka tapa, ka tapa Absalom! Nangma tangin kei si zaw taleng. Aw Absalom, ka tapa, ka tapa!” a ci hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Joab kiangah, “En in, Absalom’ hangin kumpipa kapin thum hi,” ci-in kigen hi. </VERS>
            <VERS vnumber="2"> Tua ahih ciangin tua ni-a gualzawhna mi khempeuh adingin thumna hong suak mawk hi; bang hang hiam cih leh tua ni-in mite in, “Kumpipa a tapa’ hangin dah hi,” ci-in za uh hi. </VERS>
            <VERS vnumber="3"> Tua ciangin galsung pan a tai uh ciangin a maizum mite a geel bangin tua ni-in khuapi sungah mite simlut uh hi. </VERS>
            <VERS vnumber="4"> Kumpipa in a mai khuh a, nakpitakin kapkhia-in, “Aw ka tapa Absalom! Aw Absalom! Ka tapa, ka tapa!” a ci hi. </VERS>
            <VERS vnumber="5"> Tua ciangin kumpipa’ inn sungah Joab hong pai-in, “Tuni-in nangma nuntakna, na tanute le na tapate’ nuntakna, na zite le na zineute’ nuntakna a hong hon khia na nasemte khempeuh na maizumsak hi. </VERS>
            <VERS vnumber="6"> Bang hang hiam cih leh nangmah in nang hong mudahte itin, nang hong itte na mudah hi. Bang hang hiam cih leh a ukte le nasemte nang adingin bangmah ahih lohna tuni-in na kitelsak hi. Bang hang hiam cih leh Absalom hingin, kote khempeuh tuni-in si le ung na nuam ding ka thei hi. </VERS>
            <VERS vnumber="7"> Tua ahih ciangin tu-in ding in, pai khia inla na nasemte tungah kamneem pau in; bang hang hiam cih leh na pai kei leh tuzan ciangin mi khat zong nang kiangah hong om nawn lo ding hi, ci-in Topa’ min tawh ka kiciam ngam hi. Hih thu pen na tangval a kipan tu ciang dong na tungah hong tungsa siatna khempeuh sangin nang adingin sia zaw ding hi,” a ci hi. </VERS>
            <VERS vnumber="8"> Tua ciangin kumpipa dingin kulhkongpi gei-ah a tu hi. Tua ciangin mite kiangah, “En un, kulhkongpi-ah kumpipa tu hi,” ci-in kigen a, tua ciangin kumpipa mai-ah mi khempeuh hong pai uh hi. Tu-in Israel mite amau’ inn ciatah na tai khin uh hi. </VERS>
            <VERS vnumber="9"> Israel minam khempeuh sungah mi khempeuh thu kiseel uh a, “Kumpipa in i galte’ khut sung panin hong khahkhia-in Filistia-te’ khut sung panin hong hon khia hi. Tu-in Absalom’ hangin i gam sung panin amah tai khia hi. </VERS>
            <VERS vnumber="10"> Ahih hangin eite’ tungah sathau i nilh Absalom, gal sungah si khin hi. Tua ahih ciangin tu-in bang hangin kumpipa lakkik ding bangmah gen lo na hi uh hiam?” a ci uh hi.
            </VERS>
            <VERS vnumber="11"> Tua ciangin Kumpi David in hih thu, siampi Zadok le Abiathar kiangah puakin, “Judah upate kiangah hih bangin gen un: ‘Israel-te khempeuh’ thu kumpipa kiangah tung khin hi. Bang hangin note in kumpipa a inn-ah a ciahpih nunung pen hi ding na hi uh hiam? </VERS>
            <VERS vnumber="12"> Note pen ka behnai na hi uh a, note pen keima si keima sa na hi uh hi. Tua ahih ciangin bang hangin kumpipa a ciahpih nunung pen hi ding na hi uh hiam?’ ci un. </VERS>
            <VERS vnumber="13"> Tua ciangin Amasa kiangah, ‘Nang pen keima si keima sa hi lo na hi hiam? Tua kipan Joab’ munah nang pen ka galkapte a ukpa na hih kei taak leh Pasian in kei hong dawm kei tahen, ci hi,’ ci-in gen un,” a ci hi. </VERS>
            <VERS vnumber="14"> David’ thugen in Judah mite khempeuh’ lungsim thakhatin zo pah hi. Tua ahih ciangin amaute in kumpipa kiangah thu puakin, “Nang le na nasemte khempeuh hong ciahkik un,” a ci uh hi. </VERS>
            <VERS vnumber="15"> Tua ahih ciangin Jordan-ah kumpipa hong paikik hi. Kumpipa a dawn ding le Jordan galah kumpipa a paipih dingin Gilgal-ah Judah mite hong pai uh hi.
            </VERS>
            <VERS vnumber="16"> Tua ciangin Bahurim panin Benjamin mi Gera’ tapa Shimei, Kumpi David a dawn dingin Judah mite tawh manlangin paisuk hi. </VERS>
            <VERS vnumber="17"> Benjamin sung panin mi tulkhat amah tawh om hi. Tua ciangin Saul’ inn sung nasem Ziba, a tapa sawm le nga le a nasem sawmnihte tawh kumpipa’ mai Jordan-ah taisuk a, </VERS>
            <VERS vnumber="18"> kumpipa’ innkuante a galkahpih ding le ama deih bangin na a sem dingin amaute in ngahmun ngap uh hi. Jordan a galkah ding ciangin Gera’ tapa Shimei kumpipa’ mai-ah boksukin </VERS>
            <VERS vnumber="19"> kumpipa kiangah, “Ka to kumpipa in Jerusalem na nusiat ni-in na nasem pa’ gamtat khialhna ka topa in hong mawhsak kei inla, hong ciamteh kei in; kumpipa in ngaihsutin nei kei in. </VERS>
            <VERS vnumber="20"> Bang hang hiam cih leh ka khialh khitna na nasem pa in ka thei hi. Tua ahih ciangin, en in, ka to kumpipa a dawn dingin a hong paisuk dingin Josef minam khempeuh sung panin a masa penin tuni-in kong tung hi,” a ci hi.
            </VERS>
            <VERS vnumber="21"> Tua ciangin a nu Zeruiah ahi Abishai hong pau khia a, “Amah in Topa’ sathau nilh pa samsia ahih manin hih thu hangin Shimei thah ding hi lo ahi hiam?” a ci hi. </VERS>
            <VERS vnumber="22"> Ahih hangin David in, “Note pen tuni-in kei’ lang bangin na om nadingun no Zeruiah’ tapate tawh kei bang kisai ihi hiam? Tuni-in Israel sungah mi khatpeuh kithat ding ahi hiam? Bang hang hiam cih leh tuni-in Israel-te’ tungah kumpi ka hihna thei hi lo ka hi hiam?” a ci hi. </VERS>
            <VERS vnumber="23"> Tua ciangin kumpipa in Shimei kiangah, “Nang na si kei ding hi,” a ci hi. Kumpipa in ama tungah kiciamna a bawl hi.
            </VERS>
            <VERS vnumber="24"> Tua ciangin kumpipa a dawn dingin Saul’ tupa Mefibosheth hong paisuk hi. Kumpipa a pai khiat ni a kipan lungnuamin hong tunkik ni dong, amah in a khete zem lo, a khamul puah lo, a puante zong sawp lo hi. </VERS>
            <VERS vnumber="25"> Jerusalem panin kumpipa a dawn dingin hong pai ciangin kumpipa in ama kiangah, “Mefibosheth aw, bang hangin kei hong zui lo na hi hiam?” a ci hi. </VERS>
            <VERS vnumber="26"> Amah in dawngin, “Ka topa! Aw Kumpipa, ka nasem pa in kei hong khem hi; bang hang hiam cih leh na nasem pa in ama kiangah, ‘Kei a tungah tuangin kumpipa ka zuih theih nadingin kei adingin la khat tutphah vawh in,’ ka ci hi. Bang hang hiam cih leh na nasem pa a khe bai hi. </VERS>
            <VERS vnumber="27"> Amah in ka to kumpipa kiangah na nasem pa hong gensia hi. Ahih hangin ka to kumpipa pen Pasian’ vantungmi tawh kibang hi. Tua ahih ciangin hoih na sak bangin hong hih in. </VERS>
            <VERS vnumber="28"> Bang hang hiam cih leh ka to kumpipa’ mai-ah ka pa’ innkuante khempeuh a si zah dong dingin a sia ahi hi. Ahih hangin nangmah in na sabuai-ah a ne mite lakah na nasem pa na hong koih hi. Tua ahih ciangin kumpipa tungah ka koh ding thudang bang neithuah nawn ding ka hi hiam?” a ci hi. </VERS>
            <VERS vnumber="29"> Tua ciangin kumpipa in ama kiangah, “Bang hangin nangma thu gen lailai na hi hiam? Ka lungsim ka khentat zo hi; nang le Ziba in leitang na hawm ding uh hi,” a ci hi. </VERS>
            <VERS vnumber="30"> Tua ciangin Mefibosheth in kumpipa kiangah, “Aw, ka to kumpipa lungnuamin inn hong tung khin na hih nungsang, a vekin amah lasak in,” a ci hi.
            </VERS>
            <VERS vnumber="31"> Rogelim panin Gilead mi Barzillai zong hong paisuk hi. Jordan galkhat ah amah a kha dingin kumpipa tawh Jordan ciang dong amah paisuak hi. </VERS>
            <VERS vnumber="32"> Barzillai pen kum sawmgiat a pha, a khangham mahmah mi khat ahi hi. Mahanaim ah kumpipa a om laitakin amah in an pia hi; bang hang hiam cih leh amah mihau mahmah khat ahi hi. </VERS>
            <VERS vnumber="33"> Kumpipa in Barzillai kiangah, “Kei hong zui inla, Jerusalem-ah kei tawh hong om in, nang kong vak ding hi,” a ci hi. </VERS>
            <VERS vnumber="34"> Ahih hangin Barzillai in kumpipa kiangah, “Kei, kumpipa tawh Jerusalem-ah a paito dingin ka nuntak ding kum bangzah hun nei nawn ka hi hiam? </VERS>
            <VERS vnumber="35"> Tuni-in kei kum sawmgiat ka pha ta a, a nuam le a nuam lo khentel thei nawn ka hi hiam? Na nasem pa in a nek ahi a, a dawn ahi zongin a limna phawk thei nawn ka hi hiam? Lasa numeite le lasa pasalte’ aw za thei nawn ka hi hiam? Tua ahih ciangin bang hangin ka to kumpipa tungah na nasem pa vangik kibehlap hong hi ding ka hi hiam? </VERS>
            <VERS vnumber="36"> Na nasem pa in Jordan galkhat ah tomkha sung kumpipa hong zui ding hi. Kei pen tua bang hamphatna lianpi a ngah dingin zong ka kilawm kei hi. </VERS>
            <VERS vnumber="37"> Keima khuapi sung mah, ka nu le ka pa’ han nai-ah ka sih theih nadingin na nasem pa hong ciahsakkik in, ci-in kong thum hi. Ahih hangin hih lai-ah ka tapa na nasem pa Khimham om hi; ka to kumpipa tawh amah galkahsak in; hoih na sak bangbangin ama ading hihsak in,” a ci hi. </VERS>
            <VERS vnumber="38"> Tua ciangin kumpipa in dawngin, “Khimham in kei hong zui dinga, nangmah in hoih na sak bangbangin ama ading ka hihsak ding hi; kei tung panin na deih khempeuh nangma adingin kong hihsak ding hi,” a ci hi. </VERS>
            <VERS vnumber="39"> Tua ciangin mi khempeuh Jordan galah pai uh a, kumpipa zong a pai hi. Tua ciangin kumpipa in Barzillai namin thupha pia a, ama inn-ah amah a ciah hi. </VERS>
            <VERS vnumber="40"> Gilgal-ah kumpipa paisuak a, amah tawh Khimham paisuak hi. Judah mi khempeuh le Israel mi a kimkhatte in zong ama paina dingah kumpipa a kha uh hi.
            </VERS>
            <VERS vnumber="41"> Tua ciangin Israel mite khempeuh hong pai-in kumpipa kiangah, “Bang hangin ka sanggam uh Judah mite in nang hong gukhia-in, kumpipa le a innkuante le David’ mite amah tawh, Jordan galah paipih ahi hiam?” a ci uh hi. </VERS>
            <VERS vnumber="42"> Judah mite khempeuh in Israel mite dawngin, “Kumpipa pen kote tawh beh kinai ahihna hang ahi hi. Tua ahih ciangin bang hangin hih thu-ah heh na hi uh hiam? Kumpipa’ sum bei-in an ne peuhmah ka hi uh hiam? Tua ahih kei leh amah in letsong khat peuhpeuh kote hong pia ahi hiam?” a ci uh hi. </VERS>
            <VERS vnumber="43"> Tua ciangin Israel mite in Judah mite dawngin, “Kumpipa sungah tanh sawm ka nei uh a, David’ sungah note khempeuh sangin tam ka nei zaw uh hi. Tua ahih ciangin bang hangin note in kote hong simmawh na hi uh hiam? Kote pen i kumpipa ciahpihkik ding a gen masate hi lo ka hi uh hiam?” a ci uh hi. Ahih hangin Israel mite’ kammal sangin Judah mite’ kammal kihtakhuai zaw hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Tu-in tua lai-ah Benjamin mi, Bikhri’ tapa Sheba min nei, mi ginalo khat hong omkha hi. Amah in peengkul tumin, “David’ sungah tanh i nei kei a, Jessi’ tapa’ sungah gamh i nei kei hi; na inn ciat uhah ciah un, Israel-te aw,” a ci hi.
            </VERS>
            <VERS vnumber="2"> Tua ahih ciangin Israel mi khempeuh David’ kiang pan nungkik uh a, Bikhri’ tapa Sheba zui uh hi. Ahih hangin Judah mite in Jordan panin Jerusalem ciang dong a kumpipa uh kiptakin zui uh hi.
            </VERS>
            <VERS vnumber="3"> Tua ciangin Jerusalem-a a inn-ah David tung hi. Tua ciangin kumpipa in inn kem dingin a nusiat a zineu sawmte la-in a kivil inn khat sungah amaute koihin amaute a vak hi. Ahih hangin amaute luppih lo hi. Tua ahih ciangin amaute a khang laipi-in meigong numei suak uh a, a sih dong uh amaute kikhumcip hi.
            </VERS>
            <VERS vnumber="4"> Tua ciangin kumpipa in Amasa kiangah, “Ni thum sungin Judah mite kei kiangah khawm inla, nang mahmah zong hih lai-ah hong om in,” a ci hi. </VERS>
            <VERS vnumber="5"> Tua ahih ciangin Judah-te a sam dingin Amasa pai a, ahi zongin ama tungah a kiciam a kisehsa khengin amah zekai hi. </VERS>
            <VERS vnumber="6"> Tua ciangin David in Abishai kiangah, “Tu-in Bikhri’ tapa Sheba in Absalom sangin eite tungah siatna tam zaw hong bawl ding hi. Na topa’ nasemte la inla, amah delh in. Tua hikeileh amah in ama adingin khuapi muanhuaite ngahin eite tungah buaina hong piangsak ding hi,” a ci hi. </VERS>
            <VERS vnumber="7"> Tua ciangin Abishai’ nungah Joab le Khereth mite le Peleth mite le mi thahat khempeuh pai uh hi. Bikhri’ tapa Sheba a delh dingin Jerusalem panin amaute kuan khia uh hi. </VERS>
            <VERS vnumber="8"> Gibeon gam sunga suangtumpi-ah amaute a tun uh ciangin amaute a dawn dingin Amasa hong pai hi. Tu-in Joab in galkap puan silhin, tua tungah, a kawng tungah a kigak a paai sunga namsau tawh a kithuah kawnggak khat om a, a mailam manawhin a pai laitakin a namsau seel hi. </VERS>
            <VERS vnumber="9"> Tua ciangin Joab in Amasa kiangah, “Ka sanggampa aw, bang cici na hi hiam?” a ci hi. Tua ciangin Joab in amah a hopih kawmin a taklam khut tawh a khamul-in Amasa man hi. </VERS>
            <VERS vnumber="10"> Ahih hangin Amasa in Joab’ khutsunga om namsau mu lo hi. Tua ahih ciangin Joab in a namsau tawh a pumpi sat a, nihvei sat kul loin a gilpi leilakah bua khia hi; tua ciangin Amasa a si hi. Tua ciangin Joab le a sanggampa Abishai in Bikhri’ tapa Sheba delh uh hi. </VERS>
            <VERS vnumber="11"> Tua ciangin Joab’ mite khat Amasa’ kiangah dingin, “Joab a gum peuhmah le David-a’ ahi mi peuhmah in Joab zui un,” a ci hi. </VERS>
            <VERS vnumber="12"> Lam lianpi a ama sisan sungah Amasa kidiahin a om hi. Tua lai-ah a pai mi peuhmah in amah a muh ciangin a khawl uh hi. Mi khempeuh a khawlna tua mipa in a muh ciangin amah in lam lianpi panin gamlakah Amasa pua khia-in ama tungah puan khat a khuh hi. </VERS>
            <VERS vnumber="13"> Lam lianpi panin amah a kilakkhiat khit ciangin Bikhri’ tapa Sheba a delh dingin Joab nungah mi khempeuh paisuak hi.
            </VERS>
            <VERS vnumber="14"> Tua ciangin Israel minamte khempeuh nawkin Abelbethmaakah khua-ah Sheba pai hi. Bikhri mi khempeuh kikhawm uh a, amah zui-in khuapi sungah tum uh hi. </VERS>
            <VERS vnumber="15"> Tua ciangin Joab tawh a om mi khempeuh hong pai-in Abelbethmaakah khua-ah amah umcih uh hi. Amaute in khuapi simna-in suang cianpi khat bawl uh a, kulhpi langkhat ah ding uh hi. Tua ciangin kulhpi a puk theih nadingin amaute in kulhpi nuai to uh hi. </VERS>
            <VERS vnumber="16"> Tua ciangin numei pil khat in khuapi panin samin, “Za un! Joab kiangah gen un: ‘Nang tungah thu kong gen theih nadingin hih lai-ah hong pai in,’ ci un,” a ci hi. </VERS>
            <VERS vnumber="17"> Tua ciangin tua nu’ mai-ah Joab hong pai hi. Tua numei in, “Nang, Joab na hi hiam?” a ci hi. Amah in dawngin, “Ka hi hi,” a ci hi. Tua ciangin tua numei in ama kiangah, “Na nasem nu’ thugente ngai in,” a ci hi. Amah in dawngin, “Ka ngai hi,” a ci hi. </VERS>
            <VERS vnumber="18"> Tua ciangin amah in, “Tanglai-in amaute in, ‘Abel-ah thu dongsak un,’ ci thei uh a, tua bangin amaute in thu siangsak uh hi. </VERS>
            <VERS vnumber="19"> Kei pen Israel sungah tua bangin kilemna a deih a thuman mi khat ka hi hi. Nang in Israel sungah nu tawh a kibang khuapi khat suksiat ding na hanciam hi. Bang hangin Topa’ gamhluah valhtum ding na hi hiam?” a ci hi. </VERS>
            <VERS vnumber="20"> Joab in dawngin, “Keimah in ka valhtum ding ahi a, ka suksiat ding ahi zongin keima ngaihsut hi dek lo hi. </VERS>
            <VERS vnumber="21"> Tua thu man lo hi. Ahih hangin Efraim mual tung gammi Bikhri’ tapa Sheba a kici mipa in Kumpi David lehdo hi; amah bek hong pia in. Tua hileh khuapi panin ka nungkik ding hi,” a ci hi. Tua ciangin tua numei in Joab kiangah, “En in, kulh sung panin nang kiangah ama lutang hong kilawnsuk ding hi,” a ci hi. </VERS>
            <VERS vnumber="22"> Tua ciangin ama pilna zangin mi khempeuh kiangah tua numei a pai hi. Tua ciangin amaute in Bikhri’ tapa Sheba’ lu tankhia-in Joab kiangah lawn khia uh hi. Tua ahih ciangin amah in peengkul tum a, khuapi panin amaute kikhenin a milipin a inn ciat uhah a ciah uh hi. Tua ciangin kumpipa kiang Jerusalem-ah Joab a ciah hi.
            </VERS>
            <VERS vnumber="23"> Tua laitakin Joab pen Israel galkap khempeuh a uk ahi hi. Jehoiada’ tapa Benaiah pen Khereth mite le Peleth mite a uk ahi hi. </VERS>
            <VERS vnumber="24"> Adoram pen aana tawh na a kisemsakte a uk ahi hi. Ahilud’ tapa Jehoshafat pen thu ciamteh pa ahi hi. </VERS>
            <VERS vnumber="25"> Sheva pen lai-at pa ahi hi. Zadok le Abiathar siampite ahi uh hi. </VERS>
            <VERS vnumber="26"> Jair mi Ira zong David’ siampi ahi hi.</VERS>
        </CHAPTER>
        <CHAPTER cnumber="21">
            <VERS vnumber="1"> Tu-in kum khat khit kum khat, David’ hun sungin kum thum sung kialpi tung hi. Tua ciangin David in Topa’ kiangah thu dong hi. Topa in, “Amah in Gibeon mite that ahih manin Saul le a innkuan tungah mi thahna hanga mawhna om hi,” a ci hi. </VERS>
            <VERS vnumber="2"> Tua ahih ciangin kumpipa in Gibeon mite sam hi. Tu-in Gibeon mite pen Israel-te’ sung hi loin Amor mi a omlaite ahi uh hi. Amaute a hingkhawi ding Israel mite kiciam khin napi-in, Israel le Judah mite ading a deih luatna-in Saul in amaute thah dingin hanciam hi. </VERS>
            <VERS vnumber="3"> Tua ciangin David in Gibeon mite kiangah, “Note adingin bang hong hihsak ding ka hi hiam? Note in Topa’ mite thupha na piak theih nadingun bangci bangin kilemna hong bawl ding ka hi hiam?” a ci hi. </VERS>
            <VERS vnumber="4"> Gibeon mite in ama kiangah, “Kote le Saul ahi a, a innkuan tawh kikalah ahi zongin kitotna a om pen ngun le kham in maisak zo lo ding hi. Israel-te sungah mi khatpeuh ka thah hangun zong lungkim zawh nading om lo hi,” a ci uh hi. Tua ciangin amah in, “Note ading kong hihsak ding bang hi, ci na hi uh hiam?” a ci hi. </VERS>
            <VERS vnumber="5"> Amaute in kumpipa kiangah, “Israel gam sungah kote in mun ka neih loh nadingun kote hong netumin suksiat ding Saul in vaihawm hi. </VERS>
            <VERS vnumber="6"> Topa’ mual tung, Topa’ mai Gibeon-ah amaute ka khai theih nadingun ama tapa sagihte hong pia in,” a ci uh hi. Tua ciangin kumpipa in, “Amaute kong pia ding hi,” a ci hi.
            </VERS>
            <VERS vnumber="7"> Ahih hangin kumpipa in amah le Saul’ tapa Jonathan’ kikalah a om, Topa tawh kiciamna hangin Jonathan’ tapa, Saul’ tupa Mefibosheth a siit hi. </VERS>
            <VERS vnumber="8"> Ahi zongin Aiah’ tanu Rizpah’ tapa nih, Saul tawh a neih Armoni le Mefibosheth; le Saul’ tanu Merab in Meholah mi Barzillai’ tapa Adriel tawh a neih a tapa ngate a la hi. </VERS>
            <VERS vnumber="9"> Amah in Gibeon mite tungah amaute pia a, amaute in Topa’ mai mualtungah amaute khai uh a, amau sagihte sikhawm uh hi. Mangbuhham lak kipat hun, anlak kipat cil lamin amaute kithat hi.
            </VERS>
            <VERS vnumber="10"> Tua ciangin Aiah’ tanu Rizpah in a puanhampi la-in, anlak a kipan van panin amau’ luanghawmte tungah guah a zuk dongin ama lup nadingin suangpi tungah a phah hi. Sunin huihlak vasate in ahi a, zanin gamsate in ahi zongin amau’ luanghawmte a sukkhak loh nadingun a cing hi. </VERS>
            <VERS vnumber="11"> Saul’ zineu, Aiah’ tanu Rizpah’ gamtatna thu David kiangah a kigen ciangin, </VERS>
            <VERS vnumber="12"> David pai-in Gilboa mualtungah Filistia-te in Saul a thah lai hunin Filistia-te in amaute a khaina mun Bethshan khua sung kongzing lampi laizang panin a luanghawm a guksak Jabeshgilead mite’ tung panin Saul’ guhte le a tapa Jonathan’ guhte a lakik hi. </VERS>
            <VERS vnumber="13"> Amah in tua lai panin Saul’ guhte le a tapa Jonathan’ guhte paipihto hi. Amaute in a kikhai mi sagihte’ guh zong kaikhawm uh hi. </VERS>
            <VERS vnumber="14"> Tua ciangin amaute in Zela khua sung Benjamin’ leitang, a pa Kish’ han sungah Saul le a tapa Jonathan’ guhte phum uh a, amaute in kumpipa’ thupiak khempeuh hih uh hi. Tua khit ciangin tua gam ading thumnate Pasian in a ngai hi.
            </VERS>
            <VERS vnumber="15"> Filistia-te, Israel-te tawh kidokik uh a, David a nasemte tawh paisuk khawmin Filistia-te a sim uh hi. Tua galkidona-ah David gim mahmah hi. </VERS>
            <VERS vnumber="16"> Mithagolte’ suante khat, a teipi sumngo shekel zathum a gik, namsau thak khat a kuah Ishbibenob in David thah ding ngaihsun hi. </VERS>
            <VERS vnumber="17"> Ahih hangin amah a huh dingin Zeruiah’ tapa Abishai hong pai a, Filistia-pa simin amah a that hi. Tua ciangin David’ mite in amah kunh-in, “Galsim dingin ko tawh nong kuan khia nawn kei ding hi. Hong kuan lecin Israel mite’ muan le suanpa kong taan kha ding uh hi,” a ci uh hi.
            </VERS>
            <VERS vnumber="18"> Hih hun khit ciangin Filistia-te tawh Gob-ah galkidona omkik a, Hushah mi Sibbekai in mithagolte’ suante khat ahi Saf a that hi. </VERS>
            <VERS vnumber="19"> Tua ciangin Filistia-te tawh galkidona om leuleu a, Bethlehem mi Jaareoregim’ tapa Elhanan in a teipi siamgante’ siamlawngpi cia a pha, Gath mi Goliath a that hi. </VERS>
            <VERS vnumber="20"> Tua ciangin, a khut langtuakah khutme guk le a khe langtuakah kheme guk, a vekpi-in sawmnih le li a nei, mi thalian khat a omna Gath-ah gal om leuleu hi. Amah zong mithagolte’ sung panin a piang ahi hi. </VERS>
            <VERS vnumber="21"> Amah in Israel-te a phin ciangin, David’ sanggampa Shimei’ tapa Jonathan in amah that hi. </VERS>
            <VERS vnumber="22"> Hih mi lite pen Gath-a mithagolte’ sung pan a piang ahi uh hi. David le a nasemte in amaute a that uh hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> Tua ciangin Topa in ama galte khempeuh’ khut sung le Saul’ khut sung panin amah a hotkhiat hunin David in hih la kammalte Topa’ tungah a gen hi. </VERS>
            <VERS vnumber="2"> Amah in, “Topa, kei hong hupa, ka kulhpi, kei hong hon khia pa,
            </VERS>
            <VERS vnumber="3"> ka Pasian, ka kihutna, ka bukna pa, lum bangin kei a hong dal, ka munmuanhuai le ka belh, keimah hong hon khia pa hi a, ngong hihna panin hong hon hi.
            </VERS>
            <VERS vnumber="4"> A phat taak Topa ka sam a, ka galte kiang panin kei hong kihon hi.
            </VERS>
            <VERS vnumber="5"> “Bang hang hiam cih leh sihna tuihualte in kei hong tum a, siatna tuikhangte in kei hong nawk hi.
            </VERS>
            <VERS vnumber="6"> Leinuai khaute in kei hong kancip a, sihna thangte in kei hong dawntuah hi.
            </VERS>
            <VERS vnumber="7"> Ka lungkhamna-ah Topa ka sam a, ka Pasian ka sam hi. A biakinn panin amah in ka aw hong za a, ka kikona awging ama bil a tung hi.
            </VERS>
            <VERS vnumber="8"> “Tua ciangin ama hehna hangin leitung kisingin, nakpitakin kilok gawp a, vantung bulpite kiliing gawp hi.
            </VERS>
            <VERS vnumber="9"> A nakvang sung panin meikhu pusuak a, a kamsung panin a kaangtum mei pusuak a, ama tung panin mei-am san kuang khia hi.
            </VERS>
            <VERS vnumber="10"> Amah in vantungte niamsakin hong paisuk a, ama khenuai-ah khuamial sahpi om hi.
            </VERS>
            <VERS vnumber="11"> Kherub khat tungah amah tuangin hong leng a, huih khate tungah amah kimu hi.
            </VERS>
            <VERS vnumber="12"> Amah in ama kimkotah khuamial bawl a, a tung kikhuh nadingin meii sahpi a zang hi.
            </VERS>
            <VERS vnumber="13"> Ama mai-a a taang sung panin mei-amte kuang khia hi.
            </VERS>
            <VERS vnumber="14"> “Vantung panin Topa hong awngsuk a, Sang Pen pa in a aw hong gingsak hi.
            </VERS>
            <VERS vnumber="15"> Amah in thaltangte lawnin thehthang gawp a, khuaphialep phiasakin amaute a taisak hi.
            </VERS>
            <VERS vnumber="16"> Tua ciangin Topa’ mawhsakna awging lianpi hangin tuipi tawte kidawk a, lei bulpite a guakin om hi.
            </VERS>
            <VERS vnumber="17"> “Amah in a sangna mun panin hong banin kei hong la a, tui thukpi panin kei hong kai khia hi.
            </VERS>
            <VERS vnumber="18"> A hat ka galte panin kei hong hon khia a, kei hong mudahte panin hong suaktasak hi. Keima adingin ka galte hatlua uh hi.
            </VERS>
            <VERS vnumber="19"> Ka kamsiat ni-in kei hong sim gawp uh a, ahih hangin Topa in kei hong huh hi.
            </VERS>
            <VERS vnumber="20"> Amah in mun tanzau khatah kei hong pai khiatpih a, kei tungah lungkim ahih manin kei hong hon khia hi.
            </VERS>
            <VERS vnumber="21"> “Ka thumanna tawh kizui-in Topa in thaman hong pia a, ka sianthona tawh kizui-in hong dinkik hi.
            </VERS>
            <VERS vnumber="22"> Bang hang hiam cih leh Topa’ thu ka zui a, ka Pasian ka langpang kei hi.
            </VERS>
            <VERS vnumber="23"> Ama biakna ngeina kipte hoihtakin ka zui a, ama thukhamte panin kei ka pial kei hi.
            </VERS>
            <VERS vnumber="24"> Ama mai-ah kawk ka baang kei a, kisuanna dangte panin hoihtakin ka kikem hi.
            </VERS>
            <VERS vnumber="25"> Tua ahih ciangin Topa in ka thumanna, ama muhna-ah ka sianthona tawh kizui-in kei hong dinkik khin hi.
            </VERS>
            <VERS vnumber="26"> “Thuman mi tungah nangmah na thuman a, a kawkbaang lo mi tungah a kawkbaang loin na gamta hi.
            </VERS>
            <VERS vnumber="27"> A siangtho mi tungah a siangtho-in na gamta a, a thukawi mi tungah thupeelin na gamta hi.
            </VERS>
            <VERS vnumber="28"> Nangmah in mi niamte na hon khia a, ahih hangin a kiphasakte na niamkhiat hi.
            </VERS>
            <VERS vnumber="29"> Topa aw, nang pen keima meivak na hi hi. Ka Pasian in ka khuamial vaksak hi.
            </VERS>
            <VERS vnumber="30"> Nangma hangin galkap hon khat ka su gawp zo a, ka Pasian’ hangin khuakulh khat ka kan zo hi.
            </VERS>
            <VERS vnumber="31"> “Hih Pasian a thu kicing a, Topa’ kamciamna a manna kilang hi. Amah a beelte khempeuh adingin kidalna lum ahi hi.
            </VERS>
            <VERS vnumber="32"> Topa longal Pasian kua hiam? I Pasian sim loh, hong hu kua hiam?
            </VERS>
            <VERS vnumber="33"> Hih Pasian, a muanhuai keima belh hi a, ka lampi khempeuh lungmuanhuaisak hi.
            </VERS>
            <VERS vnumber="34"> Amah in sakhipite’ khe bangin ka khe kipsak a, mun sangna-ah keimah hong koih hi.
            </VERS>
            <VERS vnumber="35"> Amah in galsimzia kei hong hilh a, sumngo thal khauh pente ka keek zo hi.
            </VERS>
            <VERS vnumber="36"> “Nangmah in kei hong dalin na hong hon khia a, nangma hong huhna in kei hong liansak hi.
            </VERS>
            <VERS vnumber="37"> Ka kalsuan nading mun tanzau keima nuai-ah nong pia a, ka khe taal lo hi.
            </VERS>
            <VERS vnumber="38"> Ka galte delhin ka susia a, amaute a beitum mateng kei ka kileh kei hi.
            </VERS>
            <VERS vnumber="39"> Amaute ka beisak a, amaute ka sunlet hi; amaute thokik nawn lo uh a, ka khenuai-ah amaute puk uh hi.
            </VERS>
            <VERS vnumber="40"> “Bang hang hiam cih leh nangmah in galdo nadingin tha nong guan a, keimah hong dote ka nuai-ah na nengniam hi.
            </VERS>
            <VERS vnumber="41"> Nangmah in ka galte, kei hong mudahte, na nungkiksak a, keimah in amaute ka susia gawp hi.
            </VERS>
            <VERS vnumber="42"> Amaute khuadak uh a, ahih hangin a hon khia ding kuamah om lo hi. Topa’ tungah hong ko uh a, ahih hangin amah in amaute dawng lo hi.
            </VERS>
            <VERS vnumber="43"> “Leivui bangin amaute ka satvui a, kongzing buante bangin amaute tuankhamin ka sikcipsuk hi.
            </VERS>
            <VERS vnumber="44"> Mite tawh kidona panin nangmah in nong hon khia a, minamte’ lutangin kei nong bawl a, ka theih ngei loh mite in keima na hong sem uh hi.
            </VERS>
            <VERS vnumber="45"> Keimah mai-etin gamdang mite ka kiangah hong pai uh hi. Amaute in ka thu a zak phetun, ka thu hong mang uh hi.
            </VERS>
            <VERS vnumber="46"> Gamdang mite lungkia uh a, a phualkip panun liingin hong pai khia uh hi.
            </VERS>
            <VERS vnumber="47"> “Topa hing hi; kei hong hupa in thupha ngah henla, ka Pasian, kei hong hon khia pa,
            </VERS>
            <VERS vnumber="48"> hong thuksakin, keima nuai-ah mite a koihsuk Pasian,
            </VERS>
            <VERS vnumber="49"> ka galte kiang panin kei hong pai khiatpih pa vanglian tahen. Nangmah in ka langte tungah kei nong liansak a, mi ngongtatte kiang panin kei nong hon khia hi.
            </VERS>
            <VERS vnumber="50"> “Topa aw, hih thu hangin minam khempeuh lakah nang kong phat dinga, na min phatna la ka sa ding hi.
            </VERS>
            <VERS vnumber="51"> Zawhna lianpi ama kumpipa tungah pia a, a sathau nilh pa David le a suanlekhakte tungah a tawntungin itna kip a lak hi,” a ci hi.</VERS>
        </CHAPTER>
        <CHAPTER cnumber="23">
            <VERS vnumber="1"> Jessi’ tapa David, milianpi a suak mipa, Jakob’ Pasian’ sathau nilh pa, Israel laphuak siampa David’ kam nunungte hih bang ahi hi:
            </VERS>
            <VERS vnumber="2"> “Topa’ kha in kei tungtawnin thu hong gen a,ka kam sungah ama thugente om hi.
            </VERS>
            <VERS vnumber="3"> Israel Pasian kampau khin a, Israel a hupa in kei kiangah hong ci khin hi: Mi khat in mite tungah thutang takin ukin Pasian zahtakna tawh limtakin a uk ciangin
            </VERS>
            <VERS vnumber="4"> amah pen amaute tungah zingsang khuavak bangin taang ziazua a, meii kaai loh ni zingsang a ni taang khia, leilak panin lopate a selsak guahtui tawh kibang hi.
            </VERS>
            <VERS vnumber="5"> Hi hi, ka innkuan zong Pasian tawh tua bangmah hi lo ahi hiam? Bang hang hiam cih leh amah in tawntung thuciamna kei tawh hong bawl a, na khempeuh a hoih a kipin hih hi. Bang hang hiam cih leh keimah hong huhin, ka deihna khempeuh tangtungsak ding hi lo ahi hiam?
            </VERS>
            <VERS vnumber="6"> Ahih hangin mi gilote ahihleh a kilawn khia lingkungte tawh kibang hi. Bang hang hiam cih leh khut guak tawh amaute kilawng ngam lo a,
            </VERS>
            <VERS vnumber="7"> amaute a lawng ding mipa pen sik le teipi bul tawh kithawi a, amaute mei tawh kihaltum siang hi,” a ci hi.
            </VERS>
            <VERS vnumber="8"> David’ neih mi thahatte’ minte: Tahkhemon mi Joshebbasshebeth hi a, amah pen mi thumte a ukpa ahi hi. Amah in a teipi tawh mihing zagiat do-in hun khat sungin that mang khin hi.
            </VERS>
            <VERS vnumber="9"> Tua ciangin mi thahat thumte lakah amah a zom pa pen Ahoah mi Dodo’ tapa Eleazar ahi hi. Galsim dingin a kikaikhawm Filistia-te to a, Israel mite a nungkik hunin David tawh amah om hi. </VERS>
            <VERS vnumber="10"> Amah dingin a khut a hikcip mateng Filistia-te sattuk a, a namsau a khut sungah omcip hi. Topa in tua ni-in gualzawhna lianpi piangsak a, a kithat mite’ na a tawm ding bekin ama nungah mite hong paikik uh hi.
            </VERS>
            <VERS vnumber="11"> Ama zomah Harar mi Agee’ tapa Shammah ahi hi. Besan a dimna mun Lehi-ah Filistia-te kikaikhawm uh a, Filistia-te’ kiang panin mite tai uh hi. </VERS>
            <VERS vnumber="12"> Ahih hangin amah in tua munah panmun la-in hu a, Filistia-te that a, Topa in gualzawhna lianpi a piangsak hi.
            </VERS>
            <VERS vnumber="13"> Ukpa sawmthumte lak panin mi thumte paisukin, Refaim kuamah Filistia mihonte in giahphual satin a om laitakin, Adullam leihawm a David kiangah anlak hun pawlin tung uh hi. </VERS>
            <VERS vnumber="14"> Tua hunin munmuanhuai sungah David om a, Filistia khuacingte Bethlehem-ah om uh hi. </VERS>
            <VERS vnumber="15"> David in lunggulhna tawh, “Kulhkongpi gei-a om Bethlehem tuikhuk panin mi khat in tuidawn ding kei hong pia leh!” a ci hi. </VERS>
            <VERS vnumber="16"> Tua ciangin mi thahat thumte in Filistia-te’ giahphual phulin kulhkongpi gei-a om Bethlehem tuikhuk panin tui tawi khia uh a, a tui la-in David kiangah paipih uh hi. Ahih hangin David in a tui dawn lo hi. Amah in Topa adingin a tui sung a, </VERS>
            <VERS vnumber="17"> “Topa aw, hih tui ka dawn het kei ding hi. Amau’ nuntakna khamin a pai mite’ sisan a dawn tawh ka kibang hi,” a ci hi. Tua ahih ciangin amah in dawn lo hi. Mi thahat thumte’ hanzia tu-a bang ahi hi.
            </VERS>
            <VERS vnumber="18"> Tu-in Zeruiah’ tapa, Joab’ sanggampa Abishai, mihing sawmthumte a ukpa ahi hi. Amah in a teipi tawh mihing za thumte do-in amaute that a, mihing sawmthumte’ banah minphatna ngahbeh hi. </VERS>
            <VERS vnumber="19"> Mihing sawmthumte sung pan amah a minthang pen hi a, amaute a ukpa a suak hi. Ahih hangin amah in mihing thumte ban nai lo hi.
            </VERS>
            <VERS vnumber="20"> Jehoiada’ tapa, Kabzeel khuami Benaiah pen gal a hang, na lianpite a sempa hi a, amah in Moab galhang mi nih a vat hi. Amah zong paisukin vuk a kiat ni khatin leihawm sunga om humpinelkai khat a that hi. </VERS>
            <VERS vnumber="21"> Amah in a melhoih Egypt mi khat a that hi. Egypt mipa in a khut sungah teipi tawi hi. Ahih hangin Benaiah ciangkhut khat tawh ama kiangah paisuk a, Egypt-pa’ khut sung panin a teipi sutkhia-in ama teipi mah tawh amah a that hi. </VERS>
            <VERS vnumber="22"> Jehoiada’ tapa Benaiah in hihte hihin, a thahat mi thumte’ minphatna zah phial a ngah hi. </VERS>
            <VERS vnumber="23"> Mihing sawmthumte’ lakah amah minthang a, ahih hangin amah in mihing thumte ban nai lo hi. David in amah a cingte a ukin a koih hi.
            </VERS>
            <VERS vnumber="24"> Joab’ sanggampa Asahel zong sawmthumte’ lakah khat ahi hi. Bethlehem mi Dodo’ tapa Elhanan, </VERS>
            <VERS vnumber="25"> Harod khuami Shammah, Harod khuami Elika, </VERS>
            <VERS vnumber="26"> Palti mi Helez, Tekoa khuami Ikkesh’ tapa Ira, </VERS>
            <VERS vnumber="27"> Anathoth khuami Abiezer, Hushah mi Mebunnai, </VERS>
            <VERS vnumber="28"> Ahoah mi Zalmon, Netofah khuami Maharai, </VERS>
            <VERS vnumber="29"> Netofah khuami Baanah’ tapa Heleb, Benjamin mite’ gam sunga om Gibeah khuami Ribai’ tapa Ittai, </VERS>
            <VERS vnumber="30"> Pirathon khuami Benaiah, Gaash gei-a kuam pan Hiddai, </VERS>
            <VERS vnumber="31"> Betharabah khuami Abialbon, Bahurim khuami Azmaveth, </VERS>
            <VERS vnumber="32"> Shaalbon khuami Eliahba, Jashen’ tapate, Jonathan, </VERS>
            <VERS vnumber="33"> Harar mi Shammah, Harar mi Sharar’ tapa Ahiam, </VERS>
            <VERS vnumber="34"> Maakah khuami Ahasbai’ tapa Elifelet, Gilo khuami Ahithofel’ tapa Eliam, </VERS>
            <VERS vnumber="35"> Karmel khuami Hezro, Arbi mi Paarai, </VERS>
            <VERS vnumber="36"> Zobah khuami Nathan’ tapa Igal, Gad mi Bani, </VERS>
            <VERS vnumber="37"> Ammon mi Zelek, Zeruiah’ tapa galhiam a tawi Beeroth khuami Naharai, </VERS>
            <VERS vnumber="38"> Ithri mi Ira, Ithri mi Gareb, </VERS>
            <VERS vnumber="39"> Hit mi Uriah, a vekpi-in sawmthum le sagih ahi uh hi.
            </VERS>
        </CHAPTER>
        <CHAPTER cnumber="24">
            <VERS vnumber="1"> Khatvei, Israel-te tungah Topa hong hehkik a, amah in mite’ gim nadingin David hanthawnin, “Pai in; Israel le Judah mi a phazah sim in,” a ci hi. </VERS>
            <VERS vnumber="2"> Tua ahih ciangin kumpipa in Joab le amah tawh a om galkap ukte kiangah, “Mite a phazah ka theih nadingin Dan panin Beersheba ciang dong Israel minamte khempeuh lakah pai unla mi phazah va sim un,” a ci hi. </VERS>
            <VERS vnumber="3"> Ahih hangin Joab in kumpipa kiangah, “Ka to kumpipa’ muhin Topa na Pasian in mite tu-a a omzah za khatin a tamna behlap tahen. Ahih hangin bang hangin ka to kumpipa in hih thu deih na hi hiam?” a ci hi. </VERS>
            <VERS vnumber="4"> Ahih hangin kumpipa’ kamgente in Joab le galkap ukte zo zaw hi. Tua ahih ciangin Israel mite a phazah a sim dingin kumpipa’ omna panin Joab le galkap ukte a pai khia uh hi.
            </VERS>
            <VERS vnumber="5"> Amaute in Jordan kantanin kuam laizang a om khuapi Aroer panin kipanin Gad lam manawh uh a, Jazer-ah paisuak uh hi. </VERS>
            <VERS vnumber="6"> Tua ciangin amaute Gilead tung uh a, tua panin Hit mite’ gam Kadesh tung uh hi. Tua lai panin Dan tungin, Dan panin kual pai-in Sidon tung uh hi. </VERS>
            <VERS vnumber="7"> Tua ciangin Taia munmuanhuai le Hiv mite le Kanaan mite’ khuapite khempeuh tung uh hi. Tua panin Judah-te’ Negeb lam Beersheba-ah pai uh hi. </VERS>
            <VERS vnumber="8"> Tua ahih ciangin gam khempeuh ah amaute a pai khit uh, kha kua le ni sawmnih a cin khit ciangin Jerusalem-ah hong tungkik uh hi. </VERS>
            <VERS vnumber="9"> Tua ciangin Joab in kumpipa kiangah mite a phazah a gawm a pia hi: Israel sungah namsau a tawi galhang mi tul zagiat om a, Judah mi tul zanga om hi.
            </VERS>
            <VERS vnumber="10"> Ahih hangin mi a sim khit ciangin David’ lungsim in a mahmah gimsak hi. Tua ciangin David in Topa’ tungah, “Ka gamtatnasa sungah nakpitakin ka khial hi. Ahih hangin, tu-in, Topa aw, nang tungah kong thum hi; na nasem pa’ mawhna hong maisak in; bang hang hiam cih leh ka hai gamtatkha khin hi,” a ci hi. </VERS>
            <VERS vnumber="11"> Zingsangin David a thawh ciangin David’ thumu pa ahi kamsang Gad tungah Topa’ thu hong tunga, </VERS>
            <VERS vnumber="12"> “Pai inla, David kiangah hih bangin gen in. ‘Topa in hih bangin ci hi: Nangma tungah thu thum kong pia hi; nang tungah kong hih theih nadingin tuate khat teel in,’ ci hi,” a ci hi. </VERS>
            <VERS vnumber="13"> Tua ahih ciangin David kiangah Gad hong pai-in ama tungah gen a, “Na gam sungah kum thum sung kialpi hong tung ding hiam? Ahih kei leh na galte in nang hong delh laitakin amaute’ mai-ah kha thum sung tai ding na hi hiam? Ahih kei leh na gam sungah ni thum sung pulnatna hong tung ding ahi hiam? Tu-in ngaihsun in; kei hong sawl pa’ kiangah bang dawnna puakkik ding ka hi hiam khentat in,” a ci hi. </VERS>
            <VERS vnumber="14"> Tua ciangin David in Gad kiangah, “Nakpi takin ka lung a kham hi. Ama hehpihna lian ahih manin Topa’ khut sungah tung ni; bangbang ahi zongin mihing khut sungah hong tungsak kei hen,” a ci hi.
            </VERS>
            <VERS vnumber="15"> Tua ahih ciangin Topa in zingsang a kipan a kiseh hun dongin Israel-te tungah natna tungsak hi. Dan panin Beersheba dongin mihing tul sawmsagih a si hi. </VERS>
            <VERS vnumber="16"> Vantungmi in Jerusalem khua a susia dingin kithawi-in a khut a zan ciangin tua tatsiatna panin Topa kisik a, mite lakah suksiatna na a sem vantungmi kiangah, “Pha zo hi; tu-in khawl ta in,” a ci hi. Topa’ vantungmi pen Jebus mi Araunah’ ancilna gei-ah a om hi. </VERS>
            <VERS vnumber="17"> Tua ciangin mite a vat vantungmi a muh ciangin David in Topa’ tungah thu gen a, “En in, ka mawh hi; a khial pa pen kei ka hi hi. Hih mite in bang khialhna nei ahi uh hiam? Kong thum hi; kei le ka innkuante bek gim hong pia in,” a ci hi.
            </VERS>
            <VERS vnumber="18"> Tua ciangin tua ni-in David kiangah Gad pai-in ama kiangah, “Paito in; Jebus mi Araunah’ ancilna-ah Topa ading biakna tau khat phut in,” a ci hi. </VERS>
            <VERS vnumber="19"> Tua ahih ciangin Topa’ thupiak bangin Gad’ cihna zui-in David paito hi. </VERS>
            <VERS vnumber="20"> Araunah a khuadaksuk ciangin kumpipa le a nasemte ama lamah a hong paito a mu hi. Araunah pai khia-in a mai lei ngatin kumpipa zahtakna a bawl hi. </VERS>
            <VERS vnumber="21"> Tua ciangin Araunah in, “Bang hangin ka to kumpipa a nasem pa kiangah hong pai na hi hiam?” a ci hi. “Mite’ tung panin gimna a ven theih nadingin Topa ading biakna tau lam nading na ancilna mun a lei ding,” a ci hi.
            </VERS>
            <VERS vnumber="22"> Tua ciangin Araunah in David kiangah, “Ka to kumpipa in hoih na sak bangin la inla biakna pia in; meihal biak nadingin bawngtalte le a sing dingin ancilna peekte le bawngtal kolte hih lai-ah om hi. </VERS>
            <VERS vnumber="23"> Kumpipa aw, keimah Araunah in hihte khempeuh kumpipa tungah kong pia hi,” a ci hi. Tua banah Araunah in kumpipa kiangah, “Topa, na Pasian in nang hong sang tahen,” cithuah lai hi.
            </VERS>
            <VERS vnumber="24"> Ahih hangin kumpipa in Araunah kiangah, “Hilo hi; nangma tung panin hihte a man tawh kituakin kong lei ding hi. Topa ka Pasian’ tungah kei’ sum bei loin meihal biaknate ka pia kei ding hi,” a ci hi. Tua ahih ciangin David in ngun shekel sawmnga tawh ancilna mun le bawngtalte a lei hi. </VERS>
            <VERS vnumber="25"> Tua ciangin David in Topa ading biakna tau khat tua lai-ah lam a, meihal biaknate le thunuama biaknate a pia hi. Tua ahih ciangin tua gam adingin thumna Topa in ngai a, Israel-te’ tung panin gimna a veng hi.</VERS>
        </CHAPTER>
    </BIBLEBOOK>
    <BIBLEBOOK bnumber="11" bname="Kumpi Masate" bsname="1KING">
        <CHAPTER cnumber="1">
            <VERS vnumber="1"> Tu-in Kumpi David teekin kum tam ta hi. Amaute in amah puan a silhsak uh hangin a khua lum thei lo hi. </VERS>
            <VERS vnumber="2"> Tua ahih ciangin a nasemte in ama kiangah, “Ka to kumpipa adingin nungakno khat kizong henla, amah in kumpipa enin amah a kemnu hita hen. Ka to kumpipa a khua a lum theih nadingin na ang sungah tua nu lum hen,” a ci uh hi. </VERS>
            <VERS vnumber="3"> Tua ahih ciangin amaute in Israel gam sung khempeuh ah nungak melhoih khat zong uh a, Shunem mi Abishag mu-in, kumpipa kiangah amah paipih uh hi. </VERS>
            <VERS vnumber="4"> Tua nungak melhoih mahmah a, kumpipa a kemnu suakin ama na a sem hi. A lupkhawm uh hangin kumpipa in amah hih zo lo hi.
            </VERS>
            <VERS vnumber="5"> Tu-in David in Haggith tawh a neih a tapa Adonijah a mahmah kiliansak tawmin, “Keimah, kumpi ka hi ding hi,” a ci hi. Amah in ama adingin leengte le sakol tung tuangte le ama mai-ah a tai ding mihing sawmnga vaihawm hi. </VERS>
            <VERS vnumber="6"> A pa David in, “Bang hangin tua bang tua bangin gamta na hi hiam?” ci-a dotna tawh khatvei beek amah tai ngei lo hi. Amah pen a melhoih mahmah mi khat zong ahi hi. Amah pen Absalom zom a suak ahi hi. </VERS>
            <VERS vnumber="7"> Amah in Zeruiah’ tapa Joab le siampi Abiathar tawh vaihawm hi. Amaute in Adonijah zui-in amah panpih uh hi. </VERS>
            <VERS vnumber="8"> Ahih hangin siampi Zadok le Jehoiada’ tapa Benaiah le David’ mi a thahatte in Adonijah panpih lo uh hi.
            </VERS>
            <VERS vnumber="9"> Adonijah in Enrogel gei-a om Gulpi’ Suangpi kiangah tuute, bawngtalte le ganno thaute biakna-in pia-in, amah in kumpipa’ tapate ahi a sanggamte khempeuh le Judah gam kumpi uliante khempeuh sam a, </VERS>
            <VERS vnumber="10"> ahih hangin kamsangpa Nathan ahi a, Benaiah ahi a, mi thahatte ahi a, a sanggampa Solomon ahi zongin sam lo hi.
            </VERS>
            <VERS vnumber="11"> Tua ciangin Nathan in Solomon’ nu Bathsheba kiangah, “Haggith’ tapa Adonijah kumpi suak khinin, David in tua thu a theih lohna thu za nai lo na hi hiam? </VERS>
            <VERS vnumber="12"> Tua ahih ciangin tu-in hong pai in. Nangma nuntakna le na tapa Solomon’ nuntakna na suahtaksak theih nadingin nang tungah ngaihsutna kong pia ding hi. </VERS>
            <VERS vnumber="13"> Thakhatin Kumpi David kiangah pai-in ama tungah, ‘Ka to kumpipa in na nasem nu’ tungah hong kiciamin, “Na tapa Solomon pen keima nungah mangin, keima kumpi tokhom tungah tu ding hi,” ci hi lo na hi hiam? Tua ahih ciangin bang hangin Adonijah kumpi suak ahi hiam?’ ci in. </VERS>
            <VERS vnumber="14"> Tua ciangin kumpipa kiangah thu na gen laitakin kei zong nangma nungah hong pai-in nangma thugen teng kong panpih ding hi,” a ci hi.
            </VERS>
            <VERS vnumber="15"> Tua ahih ciangin Bathsheba a inndei sung kumpipa kiangah va pai hi (tu-in kumpipa teek mahmah a, Shunem mi Abishag in kumpipa’ na sem hi.) </VERS>
            <VERS vnumber="16"> Bathsheba kunin kumpipa tungah zahtakna bawl a, kumpipa in, “Bang deih na hi hiam?” a ci hi. </VERS>
            <VERS vnumber="17"> Tua nu in ama kiangah, “Ka topa aw, na nasem nu tungah Topa na Pasian’ min tawh kiciamin, ‘Na tapa Solomon pen keima nungah mangin, keima kumpi tokhom tungah tu ding hi,’ na ci hi. </VERS>
            <VERS vnumber="18"> Tu-in en in, ka to kumpipa in na theih loh hangin, Adonijah kumpi ahi hi. </VERS>
            <VERS vnumber="19"> Amah in biakna-in bawngtalte, ganno thaute le tuute, tampi tak pia khin a, kumpipa’ tapate khempeuh, siampi Abiathar le galkapte a ukpa Joab sam a, ahih hangin amah in na nasem pa Solomon sam lo hi. </VERS>
            <VERS vnumber="20"> Ka to kumpipa aw, tu-in nangma nungah ka to kumpipa’ tokhom tungah kua tu ding, ci-a amaute kiangah na gen ding ngakin Israel-te khempeuh in nang hong en uh hi. </VERS>
            <VERS vnumber="21"> Tua bang hikeileh ka to kumpipa na bei ciangin kei le ka tapa Solomon a khialin a hong kiseh hun hong tung ding hi,” a ci hi.
            </VERS>
            <VERS vnumber="22"> Kumpipa tawh tua nu kiho-in a om laitakin kamsangpa Nathan hong tum hi. </VERS>
            <VERS vnumber="23"> Kumpipa kiangah, “Hih lai-ah kamsangpa Nathan om hi,” ci-in a kigen hi. Kumpipa mai-ah amah hong pai ciangin a mai leilam ngatin kumpipa’ mai-ah a kun hi. </VERS>
            <VERS vnumber="24"> Tua ciangin Nathan in, “Ka to kumpipa aw, ‘Keima nungah Adonijah mangin ka kumpi tokhom tungah tu ding hi,’ ci na hi hiam? </VERS>
            <VERS vnumber="25"> Bang hang hiam cih leh tuni-in amah paisuk khinin, bawngtalte, ganno thaute le tuute, tampi tak biakna-in pia a, kumpipa’ tapate khempeuh, galkapte a ukpa Joab le siampi Abiathar sam hi. Amaute in ama ading pawi bawl uh a, ‘Kumpi Adonijah a khansau hen!’ ci uh hi. </VERS>
            <VERS vnumber="26"> Ahih hangin na nasem pa keimah le siampi Zadok le Jehoiada’ tapa Benaiah le na nasem pa Solomon, amah in hong sam lo hi. </VERS>
            <VERS vnumber="27"> Ka to kumpipa in hih thu thukimpihin, nangma khit ciangin ka to kumpipa’ tokhom tungah kua tu ding cih thu na nasem kote’ kiangah hong im na hi hiam?” a ci hi.
            </VERS>
            <VERS vnumber="28"> Tua ciangin Kumpi David in dawngin, “Bathsheba ka kiangah hong samkik in,” a ci hi. Tua ahih ciangin kumpipa omna-ah tua nu hong pai-in, kumpipa’ mai-ah a ding hi. </VERS>
            <VERS vnumber="29"> Kumpipa kiciamin, “Haksatna khempeuh panin kei a hong hon khia Topa a nungta ahih mah bangin, </VERS>
            <VERS vnumber="30"> nangma tungah Topa, Israel Pasian’ min tawh hong kiciamin, ‘Keima nungah ka tapa Solomon mang dinga, keima tangin ka kumpi tokhom tungah tu ding hi,’ ka cihsa mah bangin, tuni-in zong ka cikik hi,” a ci hi. </VERS>
            <VERS vnumber="31"> Tua ciangin Bathsheba in leilam maingatin kunin kumpipa tungah zahtakna bawl a, “Ka to kumpi David nungta tawntung tahen!” a ci hi.
            </VERS>
            <VERS vnumber="32"> Tua ciangin Kumpi David in siampi Zadok, kamsang Nathan le Jehoiada’ tapa Benaiah samsak hi. Tua ahih ciangin kumpipa’ mai-ah amaute hong pai uh hi. </VERS>
            <VERS vnumber="33"> Kumpipa in amaute kiangah, “Na topa’ nasemte paipih unla, ka tapa Solomon keima la-sakol tungah tuangsakin Gihon-ah paipihsuk un. </VERS>
            <VERS vnumber="34"> Israel-te’ tungah kumpi-in tua lai munah siampi Zadok le kamsang Nathan sathau nilhsak un. Tua ciangin peengkul tum unla, ‘Kumpi Solomon khansau hen!’ ci un. </VERS>
            <VERS vnumber="35"> Tua ciangin ama nungah note nong pai ding uh a, amah hong pai-in ka kumpi tokhom tungah hong tu ding hi; bang hang hiam cih leh keima tangin amah kumpi hi ding hi. Israel le Judah a ukpa dingin amah ka seh khinzo hi,” a ci hi. </VERS>
            <VERS vnumber="36"> Tua ciangin Jehoiada’ tapa Benaiah in dawngin, “Hi tahen! Topa, ka to kumpipa’ Pasian in tua bangin kipsak tahen. </VERS>
            <VERS vnumber="37"> Topa in ka to kumpipa a ompih mah bangin Solomon zong ompih henla, ka to Kumpi David’ tokhom sangin ama tokhom liansak zaw hen,” a ci hi.
            </VERS>
            <VERS vnumber="38"> Tua ahih ciangin Zadok, kamsang Nathan, Jehoiada’ tapa Benaiah le Khereth mite le Peleth mite paisukin Kumpi David’ la-sakol tungah Solomon tuangsak uh a, Gihon-ah amah paipih uh hi. </VERS>
            <VERS vnumber="39"> Tua lai-ah siampi Zadok in puanbuk panin sathau biing la-in Solomon a nilh hi. Tua ciangin amaute in peengkul tum uh hi. Tua ciangin mi khempeuh in, “Kumpi Solomon khansau hen!” a ci uh hi. </VERS>
            <VERS vnumber="40"> Tua ciangin mi khempeuh ama nungah pai-in tamngaikop tum uh a, nakpitakin lungdam uh a, amau’ gamlumna in lei a thawnkham hi.
            </VERS>
            <VERS vnumber="41"> Adonijah le amah tawh a om leenglate khempeuh in a pawi bawl a man khit uh ciangin hih thu za uh hi. Joab in peengkul aw a zak ciangin amah in, “Khuapi sungah hih gamlumna bang a cihnopna ahi hiam?” a ci hi. </VERS>
            <VERS vnumber="42"> Amah a kampau laitakin, siampi Abiathar’ tapa Jonathan hong pai hi. Tua ciangin Adonijah in, “Hong tum in; bang hang hiam cih leh nang migina na hi a, thuhoih nong puak hi,” a ci hi. </VERS>
            <VERS vnumber="43"> Jonathan in Adonijah dawngin, “Hilo hi; bang hang hiam cih leh i to kumpi David in kumpi-in Solomon bawl khin hi. </VERS>
            <VERS vnumber="44"> Kumpipa in amah tawh siampi Zadok, kamsang Nathan le Jehoiada’ tapa Benaiah le Khereth mite le Peleth mite sawl khin hi. Amaute in kumpipa’ la-sakol tungah amah tuangsak khin uh hi. </VERS>
            <VERS vnumber="45"> Siampi Zadok le kamsang Nathan in Gihon-ah kumpi-in amah sathau nilh khin uh hi. Tua lai panin amaute lungdamin ciahkhin uh ahih manin khuapi sung gamlum hi. Nangma zak pen hih gamlumna ahi hi. </VERS>
            <VERS vnumber="46"> Tu-in Solomon in kumpi tokhom luah khinta hi. </VERS>
            <VERS vnumber="47"> Tua tham loin kumpipa’ nasemte i to Kumpi David tungah lungdamna a ko dingin pai uh a, ‘Na Pasian in nangma min sangin Solomon’ min a thang zaw-in bawl henla, nangma tokhom sangin ama tokhom a lian zaw-in bawl tahen,’ ci uh hi. A lupna tung panin kumpipa mahmah zong kun hi. </VERS>
            <VERS vnumber="48"> Kumpipa in zong, ‘Keima mit-a ka muhin keima suanlekhakte khat ka kumpi tokhom tungah a tu dingin tuni-in a pia Topa, Israel Pasian in thupha ngah tahen,’ ci hi,” a ci hi.
            </VERS>
            <VERS vnumber="49"> Tua ciangin Adonijah’ leenglate khempeuh liing uh a, dingin amau’ mun ciatah a ciah uh hi. </VERS>
            <VERS vnumber="50"> Tua ciangin Adonijah in Solomon kihta hi. Amah pai-in biakna tau kite pom hi. </VERS>
            <VERS vnumber="51"> Tua ciangin Solomon kiangah, “Adonijah in Kumpi Solomon hong kihta hi. Amah in biakna tau kite lenin, ‘Amah in a nasem pa namsau tawh a thah loh nading kei tungah Kumpi Solomon hong kiciam masa hen,’ ci hi,” kici hi. </VERS>
            <VERS vnumber="52"> Tua ciangin Solomon in, “Amah in a kilawm mi ahihna a lahtel theih leh ama samzang khat zong leilakah kia lo dinga, ahi zongin ama sungah gitlohna a kimuh leh amah si ding hi,” a ci hi. </VERS>
            <VERS vnumber="53"> Tua ahih ciangin Kumpi Solomon in mi sawl a, amaute in zong biakna tau panin amah pai khiatpih uh hi. Amah hong pai-in Kumpi Solomon’ tungah zahtakna bawl hi. Tua ciangin Solomon in ama kiangah, “Na inn-ah ciah in,” a ci hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> David’ sih ding hun a nai ciangin amah in a tapa Solomon thuhilhin, </VERS>
            <VERS vnumber="2"> “Leitung mi khempeuh ngeina bangin a pai ding ka hi ta hi. Thakhauhin pasal na hihna kilangsak in. </VERS>
            <VERS vnumber="3-4"> Amah in kei tungah a hong gen, ‘Na tapate in a lungsim khempeuh uhleh a nuntakna khempeuh uh tawh keima mai-ah thuman takin gamtat ding limtakin a ngaihsut nak-uhleh Israel kumpi tokhom tungah khat beek in nang hong tamasak lo ding hi,’ ci-a a thugenna Topa in a kipsak theih nadingin, Moses thukham sungah a kigelh bangin Topa na Pasian’ thuhilhna zui-in, ama lampite hoihtakin tawn inla, ama thukhamte, a thupiakte, a biakna ngeina kipte hoihtakin zui in. Tua hileh na heksuk na hektohna khempeuh ah na dau hong pai ding hi.
            </VERS>
            <VERS vnumber="5"> “Tham loin, Zeruiah’ tapa Joab in kei hong bawlna, gal sunga a si mite’ phu a lakna-in gal kilem hun sungin a thah, Israel galkap ukte ahi mi nih, Ner’ tapa Abner le Jether’ tapa masa tungah a bawlna le, amah in mawhna nei lo mite thatin, tua ama gamtatna hangin ka thuaknate zong na thei hi. </VERS>
            <VERS vnumber="6"> Tua ahih ciangin nangma pilna bangin gamta inla, lungnuam takin sih ngeina tawh amah na sihsak loh ding thei in. </VERS>
            <VERS vnumber="7"> Ahih hangin Gilead mi Barzillai’ tapate tungah thuman takin gamta inla, na sabuai a an nete bangin amaute omsak in; bang hang hiam cih leh na sanggampa Absalom’ kiang panin ka tai lai-in amaute in tua bang thumanna tawh kei hong bawl uh hi. </VERS>
            <VERS vnumber="8"> Mahanaim ah ka pai lai-in a nasia samsiatna tawh kei a hong samsia, Bahurim panin a hong pai Benjamin mi Gera’ tapa Shimei zong nang tawh om hi. Ahih hangin Jordan-ah keimah a dawn dingin hong pai ciangin ama tungah Topa tawh kiciamin, ‘Namsau tawh nang kong that kei ding hi,’ ka ci hi. </VERS>
            <VERS vnumber="9"> Ahi ta zongin tu-in amah a mawhbaang loin ngaihsun kei in; bang hang hiam cih leh nang mipil na hi hi. Ama tungah na bawl dinga a kilawm na thei ngawn ding hi. Amah thatin a lutang hanah na paipihsuk ding hi,” a ci hi.
            </VERS>
            <VERS vnumber="10"> Tua ciangin David si a, David khuapi sungah kivui hi. </VERS>
            <VERS vnumber="11"> Israel-te tungah David in kum sawmli sung uk hi. Amah in Hebron-ah kum sagih sung ukin, Jerusalem-ah kum sawmthum le kum thum sung uk hi. </VERS>
            <VERS vnumber="12"> Tua ahih ciangin a pa David’ tokhom tungah Solomon tu a, ama kumpi gam kiptakin kiphut hi.
            </VERS>
            <VERS vnumber="13"> Tua ciangin Solomon’ nu Bathsheba kiangah David in Haggith tawh a neih a tapa Adonijah hong pai hi. Tua nu in, “Thunuama hong pai na hi hiam?” a ci hi. Amah in, “Thunuam hi,” a ci hi. </VERS>
            <VERS vnumber="14"> Tua ciangin Adonijah in, “Nang tungah gen ding khat ka nei hi,” a ci hi. Amah in, “Gen in,” a ci hi. </VERS>
            <VERS vnumber="15"> Adonijah in, “Kumpi gam pen keima-a’ hi-in, Israel-te khempeuh in keima uk ding a lamet mahmahna uh na thei hi. Ahi zongin kumpi gam kihei-in ka sanggampa-a’ suak hi; bang hang hiam cih leh hih thu pen Topa’ kiang pan ahi hi. </VERS>
            <VERS vnumber="16"> Tu-in nangma tung panin kong nget ding khat om hi; kei hong nial kei in,” a ci hi. Tua nu in ama kiangah, “Gen in,” a ci hi. </VERS>
            <VERS vnumber="17"> Amah in, “Kumpi Solomon kiangah nong ngetsak ding kong thum hi. Amah in nang’ thu hong nial lo ding hi. Shunem mi Abishag ka zi dingin kei tungah hong piak ding ka ut hi,” a ci hi. </VERS>
            <VERS vnumber="18"> Bathsheba in, “Hoih mahmah hi; kumpipa kiangah kong gensak ding hi,” a ci hi.
            </VERS>
            <VERS vnumber="19"> Tua ahih ciangin Adonijah tangin ama tungah thu a gen dingin Kumpi Solomon kiangah Bathsheba va pai hi. Tua ciangin tua nu a dawn dingin kumpipa dingin tua nu mai-ah a kun hi. Tua ciangin ama tokhom tungah tu-in kumpipa’ nu adingin tutna khat lasak hi. Tua nu ama taklamah a tu hi. </VERS>
            <VERS vnumber="20"> Tua ciangin amah in, “Nangma tungah na neuno khat nget ding ka nei hi; kei hong nial kei in,” a ci hi. Kumpipa in ama kiangah, “Hong ngen in, nu aw; kong nial kei ding hi,” a ci hi. </VERS>
            <VERS vnumber="21"> Amah in, “Shunem mi Abishag ama zi dingin na sanggampa Adonijah tungah kipia hen,” a ci hi. </VERS>
            <VERS vnumber="22"> Kumpi Solomon in a nu dawngin, “Bang hangin Adonijah adingin Shunem mi Abishag hong ngen na hi hiam? Kumpi gam zong ama adingin ngetsak lai vet in; bang hang hiam cih leh amah ka u hi a, ama lamah siampi Abiathar le Zeruiah’ tapa Joab pang hi,” a ci hi. </VERS>
            <VERS vnumber="23"> Tua ciangin Kumpi Solomon zong Topa tawh kiciamin, “Hih thu in Adonijah’ nuntakna a lei kei taak leh Pasian in kei hong dawm kei tahen! </VERS>
            <VERS vnumber="24"> Tua ahih ciangin tu-in, kei hong kipsakin ka pa David’ tokhom tungah hong koih a, ama ciamsa bangin kei tung le ka suanlekhakte tungah kumpi gam hong pia Topa a nungta ahih mah bangin, tuni-in Adonijah kithat ding hi,” a ci hi. </VERS>
            <VERS vnumber="25"> Tua ahih ciangin Kumpi Solomon in Jehoiada’ tapa Benaiah sawl hi. Amah in tua pa satpuk sukin, tua ciangin amah a si hi.
            </VERS>
            <VERS vnumber="26"> Tua ciangin siampi Abiathar’ kiangah kumpipa in, “Nangma mun le nangma gam a omna Anathoth ah ciah in; bang hang hiam cih leh na sih ding a kilawm ahi hi. Ahih hangin nangmah in ka pa David’ mai-ah Topa Pasian’ Thuciamna Singkuang na puakna le ka pa’ gimna-ah na gimkhopna hangin tutungin nang kong that kei ding hi,” a ci hi. </VERS>
            <VERS vnumber="27"> Tua ahih ciangin Solomon in Topa’ siampi hihna panin Abiathar hawl khia-in, Eli innkuan tawh kisai thu Topa in Shiloh-ah a genna thu tua bangin a tungsak hi.
            </VERS>
            <VERS vnumber="28"> Hih thu Joab kiang a tun ciangin Topa’ puanbukah Joab tai-in biakna tau kite a len hi. (Joab in Absalom pawlpih loin Adonijah a na pawlpihna hang ahi hi.) </VERS>
            <VERS vnumber="29"> Kumpi Solomon kiangah, “Topa’ puanbukah Joab tai hi,” ci-in a kigen ciangin Solomon in Jehoiada’ tapa Benaiah sawlin, “Pai in; amah satpuk in,” a ci hi. </VERS>
            <VERS vnumber="30"> Tua ahih ciangin Topa’ puanbukah Benaiah hong pai-in ama kiangah, “Kumpipa in thu hong pia a, ‘Hong pai khia in,’ ci hi,” a ci hi. Ahih hangin amah in, “Hilo hi, hih lai-ah kei ka si zaw ding hi,” a ci hi. Tua ciangin Benaiah in kumpipa kiangah thu puakin, “Tua bangin Joab in thu gen a, tua bangin amah in kei hong dawng hi,” a ci hi. </VERS>
            <VERS vnumber="31"> Kumpipa in amah dawngkikin, “Ama cihsa bangin hih in; amah satlum inla phum in. Joab in thu om lopi-in mi a thahna hangin mawhna pen keima tung le ka suanlekhakte’ tung panin tua bangin na siangsak ding hi. </VERS>
            <VERS vnumber="32"> Topa in ama mawhna ama lu tung mahah tungsakkik ding hi. Bang hang hiam cih leh ka pa David’ theih loh kalin amah in Israel galkapte a uk Ner’ tapa Abner le Judah galkapte a uk Jether’ tapa Amasa, amah sangin thuman zaw-in a hoih zaw ahi mihing nih do-in namsau tawh a that hi. </VERS>
            <VERS vnumber="33"> Tua ahih ciangin mi thahna hangin gimna pen Joab’ lu tung le ama suanlekhakte’ lu tungah a tawntungin hong tungkik ding hi. Ahih hangin David’ tung, ama suanlekhakte’ tung, ama innkuan tung le ama kumpi tokhom tungah Topa’ kiang panin a tawntung nopna om ding hi,” a ci hi. </VERS>
            <VERS vnumber="34"> Tua ciangin Jehoiada’ tapa Benaiah paito-in amah satpuk sukin that a, gamlak ama inn sungah amah kiphum hi. </VERS>
            <VERS vnumber="35"> Kumpipa in Joab tangin galkapte’ tungah Jehoiada’ tapa Benaiah koih a, kumpipa in Abiathar’ tangin siampi Zadok a koih hi.
            </VERS>
            <VERS vnumber="36"> Tua ciangin kumpipa in mi sawlin Shimei samsakin ama kiangah, “Jerusalem-ah inn khat lamin tua lai-ah teeng inla, tua lai mun panin mun khat peuhpeuhah pai khia kei in. </VERS>
            <VERS vnumber="37"> Bang hang hiam cih leh nang pai khia-in Kidron lui na kantan ni-in na sih ding teltakin thei in; na sih leh nangma khialhna hang hi ding hi,” a ci hi. </VERS>
            <VERS vnumber="38"> Tua ciangin Shimei in kumpipa kiangah, “Na thugen hoih hi; ka to kumpipa’ gen bangin na nasem pa gamta ding hi,” a ci hi. Tua ahih ciangin Jerusalem-ah sauveipi sung Shimei om hi.
            </VERS>
            <VERS vnumber="39"> Ahih hangin kum thum a cin ciangin Gath kumpipa Maakah’ tapa Akhish kiangah Shimei’ silate nih va tai uh hi. Shimei’ kiangah, “En in, na silate Gath-ah om hi,” ci-in a kigen ciangin </VERS>
            <VERS vnumber="40"> Shimei dingin la khat a van vawhin a silate a zong dingin Gath-a Akhish kiangah pai a, Gath panin a silate a ciahpih hi. </VERS>
            <VERS vnumber="41"> Jerusalem panin Gath-ah Shimei pai-in a ciahkikna thu Solomon kiangah a kigen ciangin </VERS>
            <VERS vnumber="42"> kumpipa in mi sawlin Shimei samsakin ama kiangah, “Topa tawh hong kiciam sakin, thupi takin nang hong thuhilhin, ‘Nang, munkhat peuhpeuhah na pai khiat ni-in na sih ding teltakin thei in,’ hong ci hi lo ka hi hiam? Tua ciangin nangmah in, ‘Na thugen hoih hi; ka mang hi,’ na ci hi. </VERS>
            <VERS vnumber="43"> Tua ahih ciangin bang hangin Topa’ tungah na kiciamna le nang hong thuhilhin kong thupiakna zui lo na hi hiam?” a ci hi. </VERS>
            <VERS vnumber="44"> Tua banah kumpipa in Shimei kiangah, “Ka pa David tungah siatna na bawlte khempeuh na lungsimah na thei hi. Tua ahih ciangin Topa in nangma siatna nangma lutung mahah hong tunkik ding hi. </VERS>
            <VERS vnumber="45"> Ahih hangin Kumpi Solomon thupha kipia-in, a tawntungin Topa’ mai-ah a tokhom kikipsak ding hi,” zong a ci lai hi. </VERS>
            <VERS vnumber="46"> Tua ciangin kumpipa in Jehoiada’ tapa Benaiah thu pia hi. Amah pai khia-in Shimei satpuk sukin, tua ciangin amah a si hi. Tua ahih ciangin Solomon’ khut sungah kumpi gam kikipsak hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Solomon in Egypt kumpipa Faro tawh numei-a kizopna bawl hi. Amah in Faro’ tanu la a, ama inn le Topa’ biakinn le Jerusalem kimkot a kulhpi a lam a zawh mateng David khuapi sungah tua nu paipihin omsak hi. </VERS>
            <VERS vnumber="2"> Ahi zongin Topa adingin biakinn kilam nai lo ahih manin mite in mual tunga biaknate-ah biakna pia uh hi.
            </VERS>
            <VERS vnumber="3"> Solomon in Topa itin, a pa David’ thukhamte zui hi. Ahi zongin amah in mual tunga biaknate-ah biakna pia-in paknamtui hal hi. </VERS>
            <VERS vnumber="4"> Tua ciangin biakna a pia dingin Gibeon-ah kumpipa pai hi; bang hang hiam cih leh mual tunga biakna mun a lian pen ahi hi. Solomon in tua biakna tau tungah meihal biakna tam veipi tak a piaknasa mun ahi hi. </VERS>
            <VERS vnumber="5"> Gibeon-ah zanin mang sungah Solomon’ tungah Topa kilang hi. Pasian in, “Nang kong piak ding hong ngen in,” a ci hi. </VERS>
            <VERS vnumber="6"> Solomon in, “Na nasem ka pa David’ tungah a lian itna kip na lak hi. Bang hang hiam cih leh cihtakna, thumanna tawh nangma mai-ah gamta-in, nangma tungah lungsim thutang hi. Nangmah in ama adingin hih a lian itna kip koihsakin, tuni-in ama tokhom tungah a tu ding tapa khat na pia hi. </VERS>
            <VERS vnumber="7"> Tu-in, Topa ka Pasian aw, kei pen naupangno khat hinapi-in ka pa David’ munah kumpi-in na nasem pa nong koih hi. Bangci gamtatin bangci nasep ding cih ka theih khat zong om lo hi. </VERS>
            <VERS vnumber="8"> A lian, a phazah a kisim zo lo, a tamna a kiseh thei lo, nangmah in na teelsa na mite lakah na nasem pa om hi. </VERS>
            <VERS vnumber="9"> Tua ahih ciangin keimah in a sia le a pha ka theih theih nadingin na mite uk nading thu theihtelna lungsim na nasem pa hong pia in. Bang hang hiam cih leh hih a lian a tam na mite kua in uk zo ding ahi hiam?” a ci hi.
            </VERS>
            <VERS vnumber="10"> Solomon’ thungetna in Topa lungkimsak hi. </VERS>
            <VERS vnumber="11"> Pasian in ama kiangah, “Nangmah in hih thu hong ngenin, nangma adingin khansauna ahi a, hauhna ahi a, na galte thahzawh nading ahi zongin hong ngen loin, a man thu na theih nadingin nang adingin thu theihtelna hong ngen na hih manin, </VERS>
            <VERS vnumber="12"> en in, nangma hong ngetna bangin kong pia ding hi. En in, nangma hun ma-in nang tawh a kibang a om loh nading le nangma khitah zong nang tawh a kibang hong khan loh nadingin pilna le theihna lungsim kong pia ding hi. </VERS>
            <VERS vnumber="13"> Nangma hunsung tawntung kumpi dang nang tawh a kiteh theih loh nadingin nangma hong nget loh hauhna le pahtawina zong nang kong pia ding hi. </VERS>
            <VERS vnumber="14"> Na pa David in a tot bangin nangmah in ka lampite tawnin, ka thukhamte le ka thupiaknate na zuih nakleh na khan ka sausak ding hi,” a ci hi.
            </VERS>
            <VERS vnumber="15"> Tua ciangin Solomon khanglo a, hih pen a mang na hi hi. Tua ciangin Jerusalem-ah amah pai a, Topa’ Thuciamna Singkuang mai-ah amah dingin meihal biaknate le thunuama biaknate pia-in, a nasemte khempeuh adingin pawi khat a kham hi.
            </VERS>
            <VERS vnumber="16"> Tua ciangin kumpipa kiangah numei paktat nih hong pai-in a mai-ah ding uh hi. </VERS>
            <VERS vnumber="17"> A numei khat in, “Aw, ka topa aw, hih numei le kei, inn khat sungah ka omkhawm uh hi; amah zong inn-ah a om sungin keimah in ta khat ka nei hi. </VERS>
            <VERS vnumber="18"> Ka ta neih khit nithum ni ciangin hih numei in zong ta hong nei hi. Ko gel bek a om ka hi uh a, kote tawh inn sungah kuamah dang om lo hi. </VERS>
            <VERS vnumber="19"> Amah in delhphahkha ahih manin zanin hih numei’ tapa a si hi. </VERS>
            <VERS vnumber="20"> Tua ciangin zankim laitakin amah tho-in, na nasem nu ka ihmut laitakin ka kiang panin ka tapa la-in ama ang-ah koih a, ama tapa si kei’ ang-ah hong koih hi. </VERS>
            <VERS vnumber="21"> Zingsangin ka ta nawi a pia dingin ka thawh ciangin, a sisa na hi hi. Ahih hangin limtakin ka et ciangin, amah pen keima sung pan a suak ta na hi lo hi,” a ci hi.
            </VERS>
            <VERS vnumber="22"> Ahih hangin a numei dang khat in, “Hilo hi; a hing naupang keima a’ hi a, a si naupang nangma a’ ahi hi,” a ci hi. Tua ciangin a masa nu in, “Hilo hi; a si naupang nangma a’ hi a, a hing naupang keima-a’ ahi hi,” a ci hi. Tua bangin kumpipa’ mai-ah amau tegel in thu gen tuak uh hi.
            </VERS>
            <VERS vnumber="23"> Tua ciangin kumpipa in, “Khat in, ‘A nungta pen keima tapa hi a, nangma tapa si hi,’ ci hi. Tua ciangin adang khat in, ‘Hilo hi; nangma tapa si a, keima tapa a hing pen ahi hi,’ ci hi,” a ci hi. </VERS>
            <VERS vnumber="24"> Tua ciangin kumpipa in, “Namsau khat hong la un,” a ci hi. Tua ahih ciangin kumpipa’ mai-ah namsau khat hong kipaipih hi. </VERS>
            <VERS vnumber="25"> Tua ciangin kumpipa in, “A nungta naupang khen nih suah unla, khat tungah alang pia-in, adang khat tungah alang pia un,” a ci hi. </VERS>
            <VERS vnumber="26"> Tua ciangin a tapa a nungta numei in a lungsimah a tapa khasiat ahih manin kumpipa kiangah, “Aw ka topa aw, a nungta naupang amah pia zaw in; bangbang hitaleh amah that kei in,” a ci hi. Ahih hangin a khat in, “Hih pen kei ka hi a, amah in ahi zongin tang thei lo ding hi; hong hawmsak un,” a ci hi.
            </VERS>
            <VERS vnumber="27"> Tua ciangin kumpipa in dawngin, “A masa numei tungah naupang hing pia un; bangbang hitaleh that kei un; amah pen a nu ahi hi,” a ci hi. </VERS>
            <VERS vnumber="28"> Tua ciangin Israel mi khempeuh in kumpipa’ piak thukhenna za uh hi. Thutang a sem dingin ama tungah Pasian in pilna pia hi, ci-in phawk uh ahih manin amaute in kumpipa lamdangsa-in a om uh hi.</VERS>
        </CHAPTER>
        <CHAPTER cnumber="4">
            <VERS vnumber="1"> Kumpi Solomon pen Israel mi khempeuh tungah kumpi hi a, </VERS>
            <VERS vnumber="2"> ama nuai-ah panmunte le a semte hih bang ahi hi: Siampi nasep: Zadok’ tapa Azariah ahi hi.
            </VERS>
            <VERS vnumber="3"> Lai-at nasep: Shisha’ tapa Eliho le Ahijah ahi uh hi. Thu ciamteh nasep: Ahilud’ tapa Jehoshafat ahi hi.
            </VERS>
            <VERS vnumber="4"> Galkapte a uk nasep: Jehoiada’ tapa Benaiah ahi hi. Siampite nasep: Zadok le Abiathar ahi uh hi.
            </VERS>
            <VERS vnumber="5"> Uliante tungah a uk nasep: Nathan’ tapa Azariah ahi hi. Kumpi thu lamlak nasep: Nathan’ tapa Zabud ahi hi.
            </VERS>
            <VERS vnumber="6"> Kumpi inn uk nasep: Ahishar ahi hi. Aana tawh nasemte a uk nasep: Abda’ tapa Adoniram ahi hi.
            </VERS>
            <VERS vnumber="7"> Solomon in Israel khempeuh tungah ulian sawm le nih nei-in tuate in kumpipa le a innkuan adingin annek tuidawn vaihawmsak uh hi. Mi khat in kum khatin kha khat sung annek tuidawn vaihawmsak ciat uh hi. </VERS>
            <VERS vnumber="8"> Tua a vaihawm uliante: Benhur: Efraim mual tung gam sungah;
            </VERS>
            <VERS vnumber="9"> Bendeker: Makaz khua, Shaalbim, Bethshemesh khua le Elonbethhanan khua sungah;
            </VERS>
            <VERS vnumber="10"> Benhesed: Arubboth khua sungah (Soko le Hefer gam khempeuh ama a’ hi);
            </VERS>
            <VERS vnumber="11"> Benabinadab: Nafathdor gam sung khempeuh ah (amah in Solomon’ tanu Tafath zi-in nei hi);
            </VERS>
            <VERS vnumber="12"> Ahilud’ tapa Baana: Taanak khua, Megiddo khua le Jezreel khua nuai Zarethan khua panga om Bethshean gam khempeuh le Bethshean khua panin Jokmeam khua le Abelmeholah dongah;
            </VERS>
            <VERS vnumber="13"> Bengeber: Ramoth-gilead gam sungah (amah in Gilead sunga om Manasseh’ tapa Jair’ khuaneute le Bashan sungah a om Argob gam sung, kulhpite le sumngo zawlte a nei khuapi lian sawmguk nei hi);
            </VERS>
            <VERS vnumber="14"> Iddo’ tapa Ahinadab: Mahanaim khua sungah;
            </VERS>
            <VERS vnumber="15"> Ahimaaz: Naftali gam sungah (amah in Solomon’ tanu Basemath zi-in la hi);
            </VERS>
            <VERS vnumber="16"> Hushai’ tapa Baana: Asher gam le Bealoth khua sungah;
            </VERS>
            <VERS vnumber="17"> Paruah’ tapa Jehoshafat: Issakhar gam sungah;
            </VERS>
            <VERS vnumber="18"> Ela’ tapa Shimei: Benjamin gam sungah;
            </VERS>
            <VERS vnumber="19"> Uri’ tapa Gebal: Amor mite’ kumpi Sihon le Bashan kumpi Og gam ahi Gilead gam sungah ahi hi. Tua ciangin hih sawm le nihte banah Judah gam sung khempeuh a uk ulian khat omlai hi.
            </VERS>
            <VERS vnumber="20"> Judah mi le Israel mi tuipi gei-a sehnel bangin tam uh a, amaute in anne tuidawnin lungdam uh hi. </VERS>
            <VERS vnumber="21"> Solomon in Eufratis panin Filistia gam le Egypt gamgi ciang dong kumpi gam khempeuh uk hi. Amaute in siah hong puak uh a, a nuntak sung tawntung uh Solomon’ na sem uh hi.
            </VERS>
            <VERS vnumber="22"> Solomon ading ni khatin annek tuidawn, annel lawh sawmthum le an lawh sawmguk, </VERS>
            <VERS vnumber="23"> bawngtal a thau sawm le lonona a kivak bawng sawmnih; tuu zakhat; sakhitalte le Syria sakhite, sanangte le a thau vasate a kisim lo hi lai hi. </VERS>
            <VERS vnumber="24"> Bang hang hiam cih leh amah in Eufratis nitumna lam gam sung khempeuh Tifsah panin Gaza ciang dong, Eufratis nitumna lampang kumpi khempeuh uk a, ama kiim mun khempeuh ah galdaihna om hi. </VERS>
            <VERS vnumber="25"> Solomon’ hun sung khempeuh Judah le Israel lungmuang takin omin, Dan panin Beersheba ciang dong nangawn mi khempeuh a leenggui le a theikung nuai uhah lungnuamin om uh hi. </VERS>
            <VERS vnumber="26"> Solomon in a leengte adingin buk a nei ciat sakol tulsawmli le sakol tung tuang mi tulsawm le tulnih zong nei hi. </VERS>
            <VERS vnumber="27"> Tua uliante in Kumpi Solomon le Kumpi Solomon’ sabuai-ah a hong pai mite khempeuh adingin amau ciat sik kha sunga dingin annek tuidawn vaihawm uh a, amaute in bangmah kisamsak lo uh hi. </VERS>
            <VERS vnumber="28"> Amau’ nasep ciat tawh kizui-in a kisapna munah sakolte le sakol zaptelte adingin mangbuhham le buhtu zong paipih uh hi.
            </VERS>
            <VERS vnumber="29"> Pasian in Solomon’ tungah tehzawh lohin a thuk mahmah pilna le theihna le genzawh loh lungsim zaina pia a, </VERS>
            <VERS vnumber="30"> Solomon’ pilna in nisuahna lam mi khempeuh le Egypt pilna khempeuh khumlet hi. </VERS>
            <VERS vnumber="31"> Bang hang hiam cih leh midang khempeuh sangin amah pil zaw a, Ezrah mi Ethan le Mahol’ tapa Heman, Kalkol le Darda sangin pil zaw lai a, a kiima minam khempeuh lakah ama minthanna kizel hi. </VERS>
            <VERS vnumber="32"> Amah in paunak tulthum zong gen khia a, ama laphuah dawng tul le dawng nga ahi hi. </VERS>
            <VERS vnumber="33"> Amah in Lebanon-a om taamtak a kipan phungmai a po puknahte dongin singkung thu a gen hi. Amah in khe li nei ganhingte, vasate, a bokvak ganhingte le ngasate’ thu a gen hi. </VERS>
            <VERS vnumber="34"> Mi khempeuh le leitung kumpi khempeuh sung panin Solomon’ pilna thu a ngai dingin ama pilna thu a za ngeisate hong pai uh hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Amaute in ama pa’ munah kumpi-in amah sathau a nilhna thu a zak ciangin Taia kumpi Hiram in a nasemte Solomon kiangah sawl hi; bang hang hiam cih leh Hiram in David it tawntung hi. </VERS>
            <VERS vnumber="2"> Tua ciangin Solomon in Hiram kiangah kam khak a, </VERS>
            <VERS vnumber="3"> “Topa in ama khenuai-ah amaute a koihsak matengin amah a umcih a galte tawh kidona hangin ka pa David in Topa ama Pasian’ min dingin biakinn a lam theih lohna thu na thei hi. </VERS>
            <VERS vnumber="4"> Ahih hangin tu-in Topa ka Pasian in na khempeuh ah tawlngakna kei tungah hong pia hi. Hong langpang ahi a, thusia ahi zongin om lo hi. </VERS>
            <VERS vnumber="5"> Tua ahih ciangin Topa in ka pa David kiangah, ‘Nangma tangin na kumpi tokhom tungah ka koih ding na tapa in ka min dingin biakinn lam ding hi,’ a cih mah bangin Topa ka Pasian’ min dingin biakinn khat lam ka sawm hi. </VERS>
            <VERS vnumber="6"> Tua ahih ciangin Lebanon taamtak singte kei adingin a kiphukna ding thu pia in; ka nasemte in nangma nasemte seppih ding uh a, nangma seh bangin na nasemte’ thaman ding nang tungah kong pia ding hi; bang hang hiam cih leh Sidon mite bangin singsuih a siam kote lakah khat zong a om lohna na thei hi,” a ci hi.
            </VERS>
            <VERS vnumber="7"> Hiram in Solomon’ kam a zak ciangin nakpitakin lungdam a, “Hih a lian a tam mite a uk dingin David’ tungah a pil tapa a pia Topa in tuni-in thupha ngah tahen,” a ci hi. </VERS>
            <VERS vnumber="8"> Tua ciangin Hiram in Solomon kiangah mi sawlin, “Kei kiangah nong thu-khak ka za hi. Taamtak sing le taaksan sing tawh kisai na deih khempeuh a hih dingin ka kiging hi. </VERS>
            <VERS vnumber="9"> Ka nasemte in Lebanon panin tuipi-ah tuate hong puaksuk ding uh hi. Nangma cihna munah a pai dingin tuipi a tawn dingin keimah in tuate phongin ka bawl dinga, tua lai munah keimah in a singte phelsakin nangmah in na ngah ding hi. Nangmah in ka mite ading anpiakna tawh ka deihnate nong kicingsak ding hi,” cisak hi. </VERS>
            <VERS vnumber="10"> Tua ahih ciangin Hiram in ama deih taamtak le taaksan singte Solomon pia a, </VERS>
            <VERS vnumber="11"> Solomon in Hiram tungah a mite’ an dingin mangbuh beem tulsawmnih le oliv thau bungpi tulsawmnih dim a pia hi. Solomon in Hiram’ tungah a kum kumin hihte a pia hi. </VERS>
            <VERS vnumber="12"> Ama tungah a ciam bangin Topa in Solomon tungah pilna pia hi. Solomon le Hiram kilem uh a, amau tegel in thuciamna khat a bawl uh hi.
            </VERS>
            <VERS vnumber="13"> Kumpi Solomon in Israel sung panin aana tawh na a sem mite la hi. A lak mite mihing tulsawmthum pha hi. </VERS>
            <VERS vnumber="14"> Amah in Lebanon-ah tua mite kha khatin tulsawm a kikhelin puak hi. Amaute Lebanon-ah kha khat omin inn-ah kha nih om ding uh hi. Adoniram in hih a kila mite uk hi. </VERS>
            <VERS vnumber="15"> Solomon in vanpua mi tulsawmsagih le mual tung gamah suangseek mi tul sawmgiat zong nei a, </VERS>
            <VERS vnumber="16"> na a sem mite a uk, Solomon’ nuai-ah ulian tulthum le zathum, nasep ukte a kihel lo ahi hi. </VERS>
            <VERS vnumber="17"> Suangseeksa tawh biakinn bulpi a phuh theih nadingin kumpipa’ thupiakna tawh amaute in a lian, a manpha suangtumte to khia uh hi. </VERS>
            <VERS vnumber="18"> Tua ahih ciangin biakinn lam nadingin Solomon’ mi innlamte le Hiram’ mi innlamte le Gebal mite in sing phuk le singlesuang nasep a sem uh hi.
            </VERS>
        </CHAPTER>
        <CHAPTER cnumber="6">
            <VERS vnumber="1"> Egypt gam panin Israel mite a pai khiat zawh kum zali le kum sawmgiatna, Israel-te tungah Solomon’ uk a kum lina, a kha nihna ahi Ziv kha-in amah in Topa’ biakinn lam ding kipan hi. </VERS>
            <VERS vnumber="2"> Kumpi Solomon in Topa adingin a lam biakinn, a sung pi sawmkua sau-in, pi sawmthum zai a, pi sawm le nga sang hi. </VERS>
            <VERS vnumber="3"> Biakinn mai-ah a innliim pen biakinn zaina zahin pi sawmthum sau a, inn mai lamah pi sawm le nga sang hi. </VERS>
            <VERS vnumber="4"> Tua ciangin amah in biakinn adingin a pualam a kihui tawlette a bawl hi. </VERS>
            <VERS vnumber="5"> Amah in biakinn pang tuak le a nunglam biakinn kawm kimkotin a kawm tungah zong innlam a, a kimkot a pangah inndei bawl hi. </VERS>
            <VERS vnumber="6"> A dawl nuainung pen pi sagih le alang zai-in, a laita pi kua zai a, a thumna pi sawm le alang zai hi. Kawm sungah innkam a lut loh nadingin amah in inn pualam pang kimkota dingin a nanna singbekte a bawl hi.
            </VERS>
            <VERS vnumber="7"> Biakinn a kilam ciangin a kitawhna mun panin a kibawlsa suangte tawh kilam hi. Tua ahih manin a kilam laitakin hei ahi a, sek ahi a, sik nazat khat peuhpeuh ahi zongin a gingte biakinn huang sungah kiza lo hi.
            </VERS>
            <VERS vnumber="8"> A dawl nuainung lut nading pen biakinn leitaw lampangah om hi. A dawl laita-ah kahlei zui-in kipai-in a dawl laita panin a thumna-ah kipai hi. </VERS>
            <VERS vnumber="9"> Tua ahih ciangin amah in biakinn lamin a zo hi. Amah in innkamte khungin taamtak peekte tawh inndap a bawl hi. </VERS>
            <VERS vnumber="10"> Amah in a inn buppi tungah a lambehte zomin, dawlkhat ciangin pi sagih le alang sang ciat a, taamtak singte-in a biakinn tawh kizom hi.
            </VERS>
            <VERS vnumber="11"> Tu-in Topa’ thu Solomon’ tungah hong tunga, </VERS>
            <VERS vnumber="12"> “Nangmah in na lam hih biakinn tawh kisai-in, ka thukhamte zui-in ka ngeina kipte mang a, ka thupiaknate khempeuh kemin tuate na zuih leh, na pa David tungah ka gen thu nang’ tungah kong kipsak ding hi. </VERS>
            <VERS vnumber="13"> Tua ciangin na lam biakinn sung Israel mite lakah ka teeng dinga, keima mi Israel-te ka nusia kei ding hi,” a ci hi.
            </VERS>
            <VERS vnumber="14"> Tua ahih ciangin Solomon in biakinn lamin a zo hi. </VERS>
            <VERS vnumber="15"> Amah in taamtak peekte tawh biakinn sung kawm dap hi. Sual panin inndap innsunte dongin amah in sing tawh a sunglam tuam hi. Tua ciangin amah in taaksan peekte tawh a sual tuam hi. </VERS>
            <VERS vnumber="16"> Amah in sual panin innsun dong inn nunglam pi sawmthum taamtak peekte tawh lam a, amah in siangtho pen mun, biakinn sung nung dingin a inn sungah a bawl hi. </VERS>
            <VERS vnumber="17"> Biakinn sung nung mai-a inn sung, pi sawmguk sau hi. </VERS>
            <VERS vnumber="18"> Inn sunga om taamtak singte tungah umgah le pakpalh lim kigelh hi. A vekpi-in taamtak a kidap hi a, suang kimu lo hi. </VERS>
            <VERS vnumber="19"> Amah in Topa’ Thuciamna Singkuang koih nadingin a sungtawng pen ah biakinn sung nung a bawl hi. </VERS>
            <VERS vnumber="20"> Biakinn sung nung, pi sawmthum sau-in, pi sawmthum mah zai a, pi sawmthum mah sang a, amah in kham citak tawh a zut hi. Amah in taamtak sing biakna tau khat zong a bawl hi. </VERS>
            <VERS vnumber="21"> Tua ciangin Solomon in kham citak tawh inn sung zut a, biakinn sung nung mai kantanin kham khainiang khung a, kham tawh a zut hi. </VERS>
            <VERS vnumber="22"> Amah in a inn buppi a zawh dongin kham tawh a zut hi. Biakinn sung nung a biakna tau buppi zong amah in kham tawh a zut hi.
            </VERS>
            <VERS vnumber="23"> Amah in biakinn sung nungah oliv sing tawh kherub nih bawl a, pi sawm le nga tuak a sang hi. </VERS>
            <VERS vnumber="24"> Kherub kha langkhat, pi sagih le alang sau-in, kherub kha lang dang khat, pi sagih le alang mah sau a, a kha langkhat mong panin a mong langkhat dong pi sawm le nga ahi hi. </VERS>
            <VERS vnumber="25"> Kherub adang khat zong pi sawm le nga mah sau a, Kherub tegel a sauna le a pianlim kibang hi. </VERS>
            <VERS vnumber="26"> Kherub khat a sauna pi sawm le nga hi a, a kherub dang khat zong tua zah mah ahi hi. </VERS>
            <VERS vnumber="27"> Amah in biakinn sung tawngnung pen ah kherub-te a koih hi. Kherub-te’ khate kizal a, khat’ kha in kawm banin, adang kherub’ kha in a kawm langkhat ban hi. Amau’ kha langkhat tegel inn laizangah kituah hi. </VERS>
            <VERS vnumber="28"> Amah in kham tawh tua kherub-te a zut hi.
            </VERS>
            <VERS vnumber="29"> Amah in a sung nung le a pua nung inndeite, a kimkotin inn kawm khempeuh tungah kherub-te le nisuh kungte le pakpalhte a bawl hi. </VERS>
            <VERS vnumber="30"> A sung nung le a pua nung inndei sung innsualte amah in kham tawh a zut hi.
            </VERS>
            <VERS vnumber="31"> Biakinn sung nung lut nadingin amah in oliv sing kongkhak peekte a bawl hi; a baang tung zawl le kongkhak khuamte in kiu nga piangsak hi. </VERS>
            <VERS vnumber="32"> Amah in kherub-te, nisuh kungte le pakpalh lim kibawlte tawh oliv sing kongkhak peek nihte a tuam hi; amah in tuate kham tawh zut a, kherub-te le nisuh kungte tungah kham a theh hi.
            </VERS>
            <VERS vnumber="33"> Tua bangmahin amah in kiu li nei-in biakinn sung lutna oliv sing kongkhak khuamte, </VERS>
            <VERS vnumber="34"> le taaksan sing kongkhak peek nihte a bawl hi. Kongkhak a peek nihte kikhepin, adang kongkhak a peek nihte zong kikhep hi. </VERS>
            <VERS vnumber="35"> Tuate tungah amah in kherub-te le nisuh kungte le pakpalhte bawl a, tua a bawlte tungah a tukimin kham tawh a zut hi. </VERS>
            <VERS vnumber="36"> Amah in a kiseek suang gual thum le taamtak sing gual khat tawh a tual sung nung a bawl hi.
            </VERS>
            <VERS vnumber="37"> A kum lina, Ziv kha-in Topa’ biakinn a bulpi kipan hi. </VERS>
            <VERS vnumber="38"> A kum sawm le kum khatna, a kha giatna ahi Bul kha-in a na khempeuh le a kigen khempeuh bangin a kizo hi. Amah in tua a lamna-in kum sagih sung hun a bei hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Solomon in ama inn ding zong kum sawm le kum thum sung lamin a inn buppi a zo hi.
            </VERS>
            <VERS vnumber="2"> Amah in Lebanon Tulak Inn a kici khat a lam hi. A sauna pi zalesawmnga hi a, a zaina pi sawmsagih le nga hi-in, a sanna pi sawmli le nga hi a, taamtak khuampi gual thum tungah taamtak innkam kikhungin tua tungah a kilam ahi hi. </VERS>
            <VERS vnumber="3"> Gual khatah sawm le nga a om khuampi sawmli le nga tunga kilam inndei tung san teng taamtak sing tawh kituam hi. </VERS>
            <VERS vnumber="4"> A pang kawm tegel tungah tawlet gual thum tuak om a, a tawlet gual thumte khatlekhat kitang hi. </VERS>
            <VERS vnumber="5"> A kongkhakte le a tawlet khempeuhte a pang kikim kiu li nei vive hi a, a gual thumin tawlet khatlekhat kitang dimdiam hi.
            </VERS>
            <VERS vnumber="6"> Tua ciangin amah in Khuampi Innpi a kici khat lam hi. A sauna pi sawmsagih le nga hi a, a zaina pi sawmli le nga ahi hi. A mai lamah khuampite a nei innliim om a, tua khuampite tungah a tungkhuhna khat om hi.
            </VERS>
            <VERS vnumber="7"> Tua ciangin amah in a thukhen nading mun Thukhenna Innpi ahi Kumpi Tokhom Innpi a kici khat lam a, a sual panin a innsun ciang dong taamtak sing kizang hi.
            </VERS>
            <VERS vnumber="8"> Kumpi Tokhom Innpi nung lamah ama ten nading inn zong tua mah bangin a kilam ahi hi. Solomon in zi-a a lak Faro’ tanu adingin hih innpi tawh a kibang inn dang khat zong a lam hi.
            </VERS>
            <VERS vnumber="9"> Hihte khempeuh, a bulpi nangawn a kipan a khum dong le Topa’ biakinn tual a kipan tual lianpi dongin, limtakin tehin, a kitan, a nung le a mai suangatna tawh a ki-at a manpha suangte tawh a kibawl ahi hi. </VERS>
            <VERS vnumber="10"> A bulpi pen a manpha suang, suang lian, pawlkhat pi sawm le nih, pawlkhat pi sawm le nga a pha suangte ahi hi. </VERS>
            <VERS vnumber="11"> Tuate’ tung ate pen limtakin tehin a kitan a manpha suang le taamtak sing ahi hi. </VERS>
            <VERS vnumber="12"> Tual lianpi in a kimkotah a kiseek suang gual thum simin taamtak sing gual khat nei hi. Tua mah bangin Topa’ biakinn tual sung nung le innliim in zong a nei hi.
            </VERS>
            <VERS vnumber="13"> Tua ciangin Kumpi Solomon in mi sawlin Taia khua-a om Huram samsak hi. </VERS>
            <VERS vnumber="14"> Amah pen Naftali minam meigongnu’ tapa hi a, ama pa pen Taia khuami sumngo seek na a sempa ahi hi. Amah in sumngo tawh na khat peuhpeuh hih nadingin pilna, theihna, siamna a nei ahi hi. Kumpi Solomon kiangah amah hong pai-in ama na khempeuh a sem hi.
            </VERS>
            <VERS vnumber="15"> Amah in sumngo khuampi nih sung hi. Khuampi khat a sauna pi sawmnih le sagih hi a, a khuam pum kimkot pi sawm le giat pha hi. A sung hawm a, a sahna zung li ahi hi. A khuam nihna zong tua mah tawh kibang hi. </VERS>
            <VERS vnumber="16"> Khuampite tungah a bulh dingin amah in a kisung sumngo khuamluzepna nih zong a bawl hi. Khuamluzepna khat a sauna pi sagih le alang hi a, adang khat khuamluzepna a sauna tua zah mah ahi hi. </VERS>
            <VERS vnumber="17"> Tua ciangin amah in khuampite lu dawna khuamluzepna adingin khainiang a kihuiheek tawh a kibawl ngen banga kikalh simsiam nih a bawl hi. Ngen khat pen khuamluzepna khat ading hi a, a ngen dang khat pen khuamluzepna adang khat ading ahi hi. </VERS>
            <VERS vnumber="18"> Tua mah bangin amah in mang kawlsing gahte a bawl hi. Khuampi lu dawna om khuamluzepna tuam nadingin ngen tawh kibangin a bawl tung kimkotah gual nih bawl a, a khuamluzepna dang khat zong tua mah bangin a bawl hi. </VERS>
            <VERS vnumber="19"> Tua ciangin innlim a om khuampi dawnah a om khuamluzepnate pi guk pha a, tuate tungah unok pak a kibawlte om hi. </VERS>
            <VERS vnumber="20"> A khuamluzepnate pen a khuampi nihte tung le ngen tawh kibanga kibawl gei-a a om a bem a dawk tungah om hi. A kimkotah gual nihin mang kawlsing gah zanih om a, a khuamluzepna dang khatah zong tua bangmah ahi hi. </VERS>
            <VERS vnumber="21"> Amah in biakinn innlimah khuampite a phut hi. Leitaw lamah a khuam khat phutin a min Jakhin phuak a, leilu lamah a khuam dang khat phutin a min Boaz a phuak hi. </VERS>
            <VERS vnumber="22"> A khuampite dawnah unok pak a kibawl om hi. Tua bangin khuampite a bawl a man khin hi.
            </VERS>
            <VERS vnumber="23"> Tua ciangin amah in a kisung tuikuangpi a bawl hi. Tua tuikuang a bem hi a, a gei khat pan a gei khat pi sawm le nga pha-in, pi sagih le alang thuk a, a kimkot pi sawmli le nga a pha hi. </VERS>
            <VERS vnumber="24"> A geivial nuai pi sawmli le nga sung, tuikuangpi kimkotin um gahte kibawl hi. Tua um gahte gual nihin om a, a tuikuangpi a kisunin kisung khawm pah hi. </VERS>
            <VERS vnumber="25"> Bawngtal sawm le nihte tungah tua tuikuangpi kinga a, thum leilu lam nga a, thum nitumna lam nga-in, thum leitaw lam nga a, thum nisuahna lam a nga hi. Tuate tungah a tuikuangpi kikoih a, a nunglam uh a sunglamah om hi. </VERS>
            <VERS vnumber="26"> A tuikuang sahna khutpeekmai cia ahi hi. A geivial pen unok pak tawh a kibang hai geivial bangin kibawl hi. Tua sungah tui tambong tulli bang ta thei hi.
            </VERS>
            <VERS vnumber="27"> Amah in sumngo kibawl tuikuang a kingakna sawm zong a bawl hi. Tua a bawlte pi guk sau, pi guk zai, pi li le alang sang hi. </VERS>
            <VERS vnumber="28"> Tua a kingaknate hih bangin kibawl hi: Tuate in a khawkte nei-in, tua a khawkte a kungah kibulh a, </VERS>
            <VERS vnumber="29"> tua ciangin a kungah a kibulh a khawkte tungah humpinelkaite, bawngtalte le kherub-te om hi. Tua kungte tung, humpinelkaite le bawngtalte’ tung le nuai-ah a sawi-in a kikalh limliam om hi. </VERS>
            <VERS vnumber="30"> Tua tham loin tua ngaknate in sumngo tawh a kibawl leengpeite le leengpei zawlte nei ciat a, a kiu lite-ah tuikuangpi nannate om hi. Tua nannate a kisung hi a, a pang ciatah pakkual om hi. </VERS>
            <VERS vnumber="31"> A gong pen a kingakna pan pi khat le alang sangto hi. A gong pen kingakna a kibawl bangin bem a, pi nih le letmat thum thuk hi. A gongah lim kigelhte om hi. A khawkte in sikli nei a, bem lo hi. </VERS>
            <VERS vnumber="32"> A leengpei lite pen a khawkte’ nuai-ah om hi. Leengpei zawlte a kingakna tawh sakhat mah hi a, leengpei a sanna pi nih le letmat thum ahi hi. </VERS>
            <VERS vnumber="33"> A peite pen sakol leengpei bangin kibawl hi; a pei zawl, a peikual, a peikalhna le a kalhna bulte khempeuh a kisung ahi hi. </VERS>
            <VERS vnumber="34"> A kingaknate’ kiu ciatah a nanna li om ciat a, tua a nannate a ngakna tawh sakhat ahi hi. </VERS>
            <VERS vnumber="35"> Tua ciangin a ngakna dawnah letmat kua a sang vial bem khat om hi. A ngakna dawnah a kipsaknate le a khawkte pen a ngakna tawh sakhat ahi hi. </VERS>
            <VERS vnumber="36"> Tua ciangin a kipsaknate le a khawkte tungah a mun awng zah ciat tawh kizui-in amah in kherub-te, humpinelkaite le nisuh kungte gelhin a kimkotah pakkual a bawl hi. </VERS>
            <VERS vnumber="37"> Tu-a bangin amah in a kingakna sawm bawl hi. A vekpi-in a kibangin kisungin, a liatna le a pianlim a kibang ahi hi.
            </VERS>
            <VERS vnumber="38"> Tua ciangin amah in sumngo tuikuang sawm bawl hi. Tuikuang khatah tui tambong sawmgiat bang ta-in, tuikuang vangsung pi guk ciat pha a, a kingakna sawmte adingin tuikuang khat ciat om hi. </VERS>
            <VERS vnumber="39"> Tua ciangin amah in tua a kingaknate, biakinn leitaw lamah nga, leilu lamah nga a koih hi. Tua ciangin biakinn khang nisuahna lam kiu-ah tuikuangpi a koih hi.
            </VERS>
            <VERS vnumber="40"> Huram in beelte, kawbiate le kuangte zong a bawl hi. Tua ahih ciangin Huram in Kumpi Solomon adingin Topa’ biakinn a ding nasep khempeuh a zo hi. </VERS>
            <VERS vnumber="41"> Khuampi nihte, khuampite dawnah a om khuamluzepna kuak nihte le khuampite dawnah a om khuamluzepna kuak nihte tuam nading ngen tawh a kibanga kibawl nihte; </VERS>
            <VERS vnumber="42"> khuampite tungah a om khuamluzepna nihte a tuam dingin ngen tawh a kibanga kibawl khat adingin mang kawlsing gah gual nih ahi, ngen tawh a kibanga kibawl nih adingin mang kawlsing gah za lite; </VERS>
            <VERS vnumber="43"> a kingakna sawmte le a kingaknate tungah a om tuikuang sawmte; </VERS>
            <VERS vnumber="44"> tuikuangpi khat le tuikuangpi nuai-ah a om bawngtal sawm le nihte ahi hi.
            </VERS>
            <VERS vnumber="45"> Tu-in beelte, kawbiate le kuangte, Huram in Kumpi Solomon adingin a bawl, Topa’ biakinn sungah a om nazatte khempeuh a tee sumngo tawh a kibawl ahi hi. </VERS>
            <VERS vnumber="46"> Jordan zanglei, Sukkoth le Zarethan kikal beel lei-ah kumpipa in tua nate sungsak hi. </VERS>
            <VERS vnumber="47"> Tamlua ahih manin Solomon in hih nate khempeuh tawiteh zo lo hi; sumngo gik zah kithei lo hi.
            </VERS>
            <VERS vnumber="48"> Tua ahih ciangin Topa’ biakinn sunga om nazat khempeuh Solomon in bawl hi. Kham biakna tau, Ompihna Anlum adingin kham sabuai, </VERS>
            <VERS vnumber="49"> biakinn sung nung mai, leitaw lampangah nga omin, leilu lampangah nga a om kham citak meivakkhuamte; kham tawh a kibawl paakte, meivakte le taitehte; </VERS>
            <VERS vnumber="50"> paknamtui adingin haite, taitehte, kuangte, pakante le kham citak vutluahna; le siangtho pen mun biakinn sung tawngnung kongkhakte le biakinn sung kongkhakte adingin kham bilte ahi hi. </VERS>
            <VERS vnumber="51"> Tua ahih ciangin Kumpi Solomon in Topa’ biakinn a hih nasep khempeuh kizo hi. Tua ciangin Solomon in a pa David’ apsa nate, ngun, kham le nazatte paipihin Topa’ biakinn sung vankoihna-ah tuate a koih hi.</VERS>
        </CHAPTER>
        <CHAPTER cnumber="8">
            <VERS vnumber="1"> Tua ciangin Solomon in Zion a kici David khuapi panin Topa’ Thuciamna Singkuang la-in Biakinn sungah a paipih dingin Jerusalem khua sung ama kiangah Israel upate le minam lutang, Israel beh makaite a khawm hi. </VERS>
            <VERS vnumber="2"> Tua ciangin Israel mite khempeuh a kha sagihna Ethanim kha sunga pawi hunin Kumpi Solomon kiangah kikhawm uh hi. </VERS>
            <VERS vnumber="3"> Israel upate khempeuh hong pai uh a, siampite in Thuciamna Singkuang la-in Biakinn-ah paipih uh hi. </VERS>
            <VERS vnumber="4"> Tua ciangin amaute in kikhopna buk le puanbuk sunga om a siangtho nazatte khempeuh a paipih uh hi. Siampite le Levi mite in tuate paipihto uh hi. </VERS>
            <VERS vnumber="5"> Thuciamna Singkuang mai-ah a kikhawm Kumpi Solomon le Israel mihonte khempeuh in biakna-in tuu le bawngtalte tampi tak pia uh ahih manin tuate a phazah kisim zo lo hi. </VERS>
            <VERS vnumber="6"> Tua ciangin siampite in a kherub-te’ kha nuai, siangtho pen mun sung, biakinn sung nung lama ama munah Topa’ Thuciamna Singkuang paipih uh hi. </VERS>
            <VERS vnumber="7"> Kherub-te in Thuciamna Singkuang omna mun tungah a kha uh zak ahih manin Thuciamna Singkuang le a zawlte tungah kherub-te in khuhna piangsak uh hi. </VERS>
            <VERS vnumber="8"> A zawlte sau mahmah ahih manin biakinn sung nung mai siangtho mun panin a zawl mongte kimu a, ahih hangin a pualam panin kimu thei lo hi. Tuni dongin tua san takah tuate om hi. </VERS>
            <VERS vnumber="9"> Tua Thuciamna Singkuang sungah, Egypt gam panin a pai khiat lai-un Topa in Israel mite tawh thuciamna a bawlna Horeb-ah Moses in suangpek nih a koih sim loh bangmah dang om lo hi. </VERS>
            <VERS vnumber="10"> Siangtho mun panin siampite a pai khiat ciangin meii in Topa’ biakinn tuam a, </VERS>
            <VERS vnumber="11"> meii hangin siampite nasem dingin om thei lo uh hi; bang hang hiam cih leh Topa’ minthanna vang in Topa’ biakinn a tuam hi.
            </VERS>
            <VERS vnumber="12"> Tua ciangin Solomon in, “Topa in vantungah ni koih khin a, ahih hangin khuamial sahpi sungah amah a ten ding gen khin hi. 
            </VERS>
            <VERS vnumber="13"> Keimah in nangma adingin a kipahtawi mun khat, na ten tawntung nading biakinn khat ka lam khin hi,” a ci hi.
            </VERS>
            <VERS vnumber="14"> Tua ciangin Israel a kikhawmte a din laitakin kumpipa in en kawikawi-in Israel a kikhawmte khempeuh thupha a pia hi. </VERS>
            <VERS vnumber="15-16"> Tua ciangin amah in, “‘Egypt panin ka mi Israel-te ka pai khiatpih a kipanin keima min a om theih nadingin biakinn khat lamna ding Israel minam khempeuh sungah khuapi khat zong ka teel kei hi. Ahih hangin ka mi Israel-te tungah a uk dingin David ka teel hi,’ ci-in ka pa David tungah a kam tawh a ciamsa a tungsak Israel Pasian, Topa in thupha ngah tahen. </VERS>
            <VERS vnumber="17"> Israel Pasian, Topa’ min dingin biakinn khat lam ding ka pa David’ lungsim sungah om ngei hi. </VERS>
            <VERS vnumber="18"> Ahih hangin Topa in ka pa David kiangah, ‘Keima min dingin biakinn khat lam ding na lungsim sungah a omna thu a hoih mahmah ahi hi. </VERS>
            <VERS vnumber="19"> Ahi zongin nangmah in a biakinn na lam kei dinga, nangma sung pan hong suak ding na tapa in ka min dingin biakinn a lam ding hi,’ a ci hi. </VERS>
            <VERS vnumber="20"> Tu-in ama bawlsa thuciamna Topa in tungsak khin hi. Bang hang hiam cih leh ka pa David’ munah keimah khangin, Topa’ ciamsa bangin Israel kumpi tokhom tungah ka tu a, Israel Pasian, Topa’ min dingin a biakinn ka lam khin hi. </VERS>
            <VERS vnumber="21"> Amah in Egypt leitang panin amaute a pai khiatpih lai-in amah in i pu i pate tawh a bawl Topa’ thuciamna a omna Thuciamna Singkuang adingin tua lai-ah mun khat ka bawlsak hi,” a ci hi.
            </VERS>
            <VERS vnumber="22"> Tua ciangin Israel a kikhawmte khempeuh a omna Topa’ mai-ah Solomon dinga, vantung lamah a khutte zak hi. </VERS>
            <VERS vnumber="23"> Amah in, “Israel Pasian, Topa aw, tunga om vantung ahi a, nuai-a om leitungah ahi zongin, nangma mai-ah a lungsim khempeuh uh tawh a gamta na nasemte tungah thuciamna lenin itna kip a lak, nang tawh a kibang pasian om lo hi. </VERS>
            <VERS vnumber="24"> Na nasem ka pa David tungah na gensa thu na kipsak hi. Nangmah in na kam tawh na gen a, tuni-in na tungsak hi. </VERS>
            <VERS vnumber="25"> Tua ahih ciangin tu-in Israel Pasian, Topa aw, ama tungah, ‘Keima mai-ah nang na gamtat mah bangin na tapate in keima mai-ah gamtat ding a kidop nak-uhleh, Israel kumpi tokhom tungah a tu dingin keima mai-ah mi khat zong na tasam kei ding hi,’ ci-in na nasem ka pa David tungah na ciamsa thu lenkip in. </VERS>
            <VERS vnumber="26"> Tua ahih ciangin tu-in Israel Pasian aw, na nasem ka pa David tungah na gensa thu kipsak in.
            </VERS>
            <VERS vnumber="27"> “Ahih hangin leitungah Pasian teeng taktak ding ahi hiam? Vantung le vantung a sang pen in nang hong huam zo lo hi. Tua ahih manin keima lamsa hih biakinn in bangzahin nang hong huam zo lo zaw kan ding ahi hiam? </VERS>
            <VERS vnumber="28"> Ahi zongin na nasem pa’ thungetna le a hong thumna hong don inla, Topa ka Pasian aw, tuni-in nangma mai-ah na nasem pa in a hong ngetna, a kikona le a thungetna hong ngai in. </VERS>
            <VERS vnumber="29"> ‘Tua lai-ah ka min om ding hi,’ na cihna mun hih biakinn lamah sun le zanin na mit hak inla, na nasem pa in hih mun lamah a thungetna hong za in. </VERS>
            <VERS vnumber="30"> Amaute in hih mun lamah hong nget uh ciangin na mi Israel-te’ hong thumna zong ngai in. Na tenna mun vantung panin hong za inla, ka mawhna uh hong maisak in.
            </VERS>
            <VERS vnumber="31"> “Mi khat a veengpa tungah khialin, amah a kiciamsak a, amah hong pai-in hih biakinn sung nangma biakna tau mai-ah a kiciam leh, </VERS>
            <VERS vnumber="32"> nangmah in vantung panin za-in gamta inla, na nasemte thu khen inla, a mawh pa thuak sakin ama lu tung mahah ama gamtatna tungsak inla, a dikpa a dikna langsakin ama dikna tawh kizui-in thaman pia in.
            </VERS>
            <VERS vnumber="33"> “Nangma tungah hong khialhna hangin galte mai-ah na mi Israel-te a guallelh ciangin, amaute nang lamah hong kiheikikin nangma min hong phawk a, hih biakinn sungah thu ngenin nang tungah hong thum uhleh, </VERS>
            <VERS vnumber="34"> vantung panin za-in na mi Israel-te’ khialhna maisak inla, a pu a pate uh tungah na piak leitangah amaute paipihkik in.
            </VERS>
            <VERS vnumber="35"> “Nangma tungah hong khialhna hangin vantung kikhakcipin guah a zuk loh ciangin, amaute in hih mun lamah thu ngenin na min hong phawk a, amaute na gimsak ciangin amau’ khialhna panin a kihei uhleh, </VERS>
            <VERS vnumber="36"> vantung panin za-in na mi Israel, na nasemte’ khialhna maisak inla, amaute’ zuih ding lampi hoih hilh inla, na mite tungah gamh-in na piaksa leitang tungah guah zusak in.
            </VERS>
            <VERS vnumber="37"> “Gam sungah kialpi tungin, pulnatna ahi a, ankung natna ahi a, ankung zawngkhalna ahi a, kauphe ahi a, lung ahi zongin a om a, amau’ khuapi khat peuhpeuh a galte un umcihin, bangbang gimna, bangbang natna hitaleh, </VERS>
            <VERS vnumber="38"> mi khatpeuh ahi a, na mi Israel-te khempeuh in ahi zongin amau’ lungsim natna thei-in hih biakinn lamah a khutte hong zanin bangbang thungetna hitaleh bangbang thumna hitaleh hong bawl uhleh, </VERS>
            <VERS vnumber="39"> na tenna vantung panin za-in maisak in. Tua ciangin amau’ gamtatna khempeuh tawh kizui-in a lungsim uh na theih bangin amaute tungah pia ciat in (bang hang hiam cih leh nang, nang bek in mihing khempeuh lungsim na thei hi). </VERS>
            <VERS vnumber="40"> Tua hileh ka pu ka pate uh tungah na piak leitang tungah a nuntak hun sung khempeuh uh amaute in nang hong zahtak ding uh hi.
            </VERS>
            <VERS vnumber="41"> “Tua mah bangin na mi Israel a hi lo gamdang mi khat nangma min hangin a gamlapi panin hong pai-in </VERS>
            <VERS vnumber="42"> (bang hang hiam cih leh amaute in a lian nangma minthanna le nangma mite adingin na sepsak na liante’ thu za ding uh hi), hih biakinn lamah thu hong nget ciangin, </VERS>
            <VERS vnumber="43"> na tenna vantung panin za inla, tua gamdang mipa in nang tungah hong ngetna khempeuh tawh kizui-in hih in. Nangma mi Israel-te mah bangin leitung mi khempeuh in na min thei-in nang hong zahtak nading le hih ka lamsa biakinn pen nangma min tawh a kilo ahihna a theih nading uh ahi hi.
            </VERS>
            <VERS vnumber="44"> “A galte uh a do dingin na mite kuan khia-in, bangbang lamah amaute sawl hita lecin, nangmah in na teelsa khuapi lam, Topa’ tung le nangma min dingin ka lamsa biakinn lamah thu hong nget uh ciangin, </VERS>
            <VERS vnumber="45"> amau’ hong thungetna le hong thumna vantung panin za-in amau’ vai huh in.
            </VERS>
            <VERS vnumber="46"> “Amaute nang tungah hong khialin - bang hang hiam cih leh mi a khial lo kuamah om lo hi - amaute tungah nang heh a, galte tungah amaute pia-in, amaute kimanin a galte’ gam a gamla ahi a, a nai-ah ahi zongin kipuakhia a, </VERS>
            <VERS vnumber="47"> ahi zongin amaute a kipuak khiatna leitangah amaute in a lungsim uhah thu ngaihsunin kisikkik a, ‘Kote khialin lampialin ka gitloh tat uh hi,’ ci-in amaute a mante’ leitang panin nang tungah hong thum uh a, </VERS>
            <VERS vnumber="48"> amaute manin a pua khia a galte uh leitangah a ngaihsutna khempeuh uh le a lungsim khempeuh uh tawh amaute kisikkikin, nangmah in na teelsa khuapi, amau’ pute pate’ tungah na piaksa amau’ leitang le nangma min dingin ka lam biakinn lam nga-in nangma tungah thu hong nget uhleh </VERS>
            <VERS vnumber="49"> vantung na tenna mun panin amau’ hong thungetna le hong thumna za-in, amau’ vai huh in. </VERS>
            <VERS vnumber="50"> Nang tungah hong khial na mite le nang tunga hong gamtatna uh amau’ thupalsatnate khempeuh maisakin, a galte un amaute tungah hehpihna a neih theih nadingun amaute manin a pua khia mite’ muhna-ah amaute hehpih in. </VERS>
            <VERS vnumber="51"> (Bang hang hiam cih leh amaute pen Egypt panin na pai khiatpih, sik meiphual sung panin na pai khiatpih nangma mi le nangma luah ahi uh hi.) </VERS>
            <VERS vnumber="52"> Na nasem pa’ hong thumna le na mi Israel-te’ hong thumna-ah maipha tawh hong en tawntung inla, nang hong sap peuhmah uh ciangin amaute na bil na ngat in. </VERS>
            <VERS vnumber="53"> Egypt panin ka pate uh na pai khiatpih lai-in na nasem pa Moses tungtawnin na gen bangin nangma luah ahi dingin leitung mi khempeuh lak panin amaute na teng khia hi, Topa Pasian aw,” a ci hi.
            </VERS>
            <VERS vnumber="54"> Tu-in Solomon in hih thungetna le thumnate khempeuh Topa’ tungah a bawl khit ciangin, vantung lamah a khutte a zan sa-in a khukdinna mun Topa’ biakna tau mai panin amah dingto hi. </VERS>
            <VERS vnumber="55"> Tua ciangin amah dingin awging pha tawh Israel a kikhawmte khempeuh thupha pia-in, </VERS>
            <VERS vnumber="56"> “Ama hong ciamsa khempeuh tawh kizui-in ama mi Israel-te tungah tawlngakna a pia Topa in thupha ngah tahen! A nasem pa Moses tungtawnin a gensa ama thuciam hoihte khempeuh kam khat zong maimawk lo hi. </VERS>
            <VERS vnumber="57"> I pu i pate a ompih mah bangin Topa i Pasian in eite hong ompih henla, eite hong nusia kei henla, hong taisan kei hen. </VERS>
            <VERS vnumber="58"> Amah in i pu i pate a thupiaksa ahi ama lampi khempeuh a zui ding le ama thupiaknate, a thukhamte le a ngeina kipte a zui dingin ama lamah i lungsim hong awnsak hen. </VERS>
            <VERS vnumber="59"> Topa’ mai-ah ka thumna kammalte sun le zanin Topa i Pasian in hong za henla, nisimin a kisam bangin a nasem pa’ vai le ama mi Israel-te’ vai hong huh tahen. </VERS>
            <VERS vnumber="60"> Tua hileh mi khempeuh in Topa pen Pasian hi, ci-in thei ding uh a, kuamah dang a om lohna phawk ding uh hi. </VERS>
            <VERS vnumber="61"> Tua ahih ciangin Topa i Pasian’ tungah na lungsim khempeuh uh tawh thuman unla, tuni-a bangin ama thukhamte zui-in a thupiaknate mang un,” a ci hi.
            </VERS>
            <VERS vnumber="62"> Tua ciangin kumpipa le amah tawh a om Israel mi khempeuh in Topa’ mai-ah biakna a pia uh hi. </VERS>
            <VERS vnumber="63"> Solomon in thunuama biakna-in Topa’ tungah bawngtal tul sawmnih le tulnih le tuu tul zakhat le tul sawmnih a pia hi. Tua bangin kumpipa le Israel mi khempeuh in Topa’ biakinn a ap uh hi. </VERS>
            <VERS vnumber="64"> Tua ni mahin kumpipa in Topa’ biakinn mai-a om inntual laizang ap hi; bang hang hiam cih leh meihal biakna le an tawh biakna le thunuama biakna a thaute a ta zo dingin Topa’ mai-a sumngo biakna tau neulua ahih manin tua lai-ah meihal biakna le an tawh biakna le thunuama biakna thaute a pia hi.
            </VERS>
            <VERS vnumber="65"> Tua hi a, tua hun lai-in Solomon le amah tawh a om Israel mi khempeuh in Topa i Pasian’ mai-ah ni sagih sung, Hamath khua lutna panin Egypt lui dong kikhopna lianpi khat bawlin pawi khat kham uh hi. </VERS>
            <VERS vnumber="66"> A ni giat ni-in amah in mite ciahsak hi. Amaute in kumpipa thupha pia uh a, Topa in a nasem pa David le ama mi Israel-te tungah hoihna a lahnate khempeuh hangin lungdamna le lungsim kipahna tawh a inn ciat uhah a ciah uh hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Solomon in Topa’ biakinn le kumpi inn le a lamnop khempeuh a lam a man khit ciangin, </VERS>
            <VERS vnumber="2"> Gibeon-a ama tungah a kilahsa bangin Solomon tungah Topa a nihveina kilang hi. </VERS>
            <VERS vnumber="3"> Topa in ama kiangah, “Keima mai-ah na hihsa na thungetna le na thumnate ka za khin hi. Na lamsa hih biakinn ka ap khin hi. A tawntungin tua biakinn sungah kei hong kibia dinga, a tawntungin tua biakinn ka hu ding hi. </VERS>
            <VERS vnumber="4"> Nang na hihleh, na pa David a gamtat bangin lungsim thupina le thumanna tawh ka mai-ah gamta-in, nang kong thupiak khempeuh bangin sem a, ka thukhamte le ka ngeina kipte na zuih leh, </VERS>
            <VERS vnumber="5"> na pa David tungah, ‘Israel kumpi tokhom tungah mi khat zong na tasam kei ding hi,’ ci-in ka ciamsa bangin Israel-te tungah na kumpi tokhom ka kipsak paisuak ding hi. </VERS>
            <VERS vnumber="6"> Ahih hangin nang na hi a, na tate ahi zongin, keimah zuihna panin pialin, note mai-ah ka koih ka thupiaknate le ka thukhamte na zuih kei uh a, pasian dangte’ na a sem ding le a bia dingin na pai uhleh, </VERS>
            <VERS vnumber="7"> amaute ka piaksa leitang panin Israel mite ka la khia ding hi. Tua ciangin ka min dingin ka apsa biakinn pen ka muhna panin ka lawn khia dinga, Israel-te pen mi khempeuh lakah paunak le thugentehna suak ding hi. </VERS>
            <VERS vnumber="8"> Tua ciangin hih biakinn pen ninbulomtang suak dinga, a nawkkha mi khempeuh in lamdangsa-in, eh! ci ding uh hi. Amaute in, ‘Bang hangin Topa in hih leitang le hih biakinn hih bangin hih ahi hiam?’ ci ding uh hi. </VERS>
            <VERS vnumber="9"> Tua ciangin amaute in, ‘Egypt panin a pu a pate uh a pai khiatpih Topa a Pasian uh amaute in nusia-in pasian dangte len uh a, tuate bia-in a na a sepna hang uh ahi hi. Tua ahih ciangin Topa in hih siatna khempeuh amaute tungah tungsak hi,’ ci ding uh hi,” a ci hi.
            </VERS>
            <VERS vnumber="10"> Solomon in inn nihte, Topa’ biakinn le kumpi inn a lam kum sawmnih a beina, </VERS>
            <VERS vnumber="11"> Taia kumpi Hiram in Solomon’ deih zahzah taamtak sing le taaksan sing le kham a piak khit ciangin, Kumpi Solomon in Galilee gam sunga om khuapi sawmnih, Hiram tungah a pia hi. </VERS>
            <VERS vnumber="12"> Ahih hangin Solomon in amah a piaksa khuapite a en dingin Taia panin Hiram hong pai ciangin, tua khuapite tawh amah lungkim zo lo hi. </VERS>
            <VERS vnumber="13"> Tua ahih ciangin amah in, “Ka sanggam aw, kei nong piak hih khuapite a bangci khuapi ahi hiam?” a ci hi. Tua ahih ciangin tuni dongin tuate Kabul gam kici hi. </VERS>
            <VERS vnumber="14"> Hiram in kumpipa kiangah a piak kham talen zakhat le talen sawmnih a pha hi.
            </VERS>
            <VERS vnumber="15"> Topa’ biakinn, ama inn, Jerusalem kulh le Hazor, Megiddo le Gezer khuate a lam dingin Kumpi Solomon in aana tawh na a semte a la hi. </VERS>
            <VERS vnumber="16"> (Egypt kumpi Faro paito a, Gezer la-in mei tawh hal a, a khuapi sunga teeng Kanaan mite thatin Solomon’ zi, a tanu’ tungah mokenin a khuapi a piak ahi hi. </VERS>
            <VERS vnumber="17"> Tua ahih manin Solomon in Gezer khua lamkik hi). Tua banah Bethhoron nuainung </VERS>
            <VERS vnumber="18"> le Baalath le Judah gam sung gamlakah Tamar, </VERS>
            <VERS vnumber="19"> le Solomon in a neih vankoihna khuapi khempeuh le a leengte-a’ ding khuapite le a sakol tung tuangte ading khuapite le Jerusalem sung, Lebanon sung le ama ukna gam sung khempeuh ah zong Solomon in a lamnop khempeuh a lamkik hi. </VERS>
            <VERS vnumber="20"> Israel mi a hi lo Amor mite, Hit mite, Perez mite, Hiv mite le Jebus mite sung panin a omlai mi khempeuh, </VERS>
            <VERS vnumber="21"> Israel mite in a suksiat khit siang zawh loh, tua gamah amau’ nunga a omlai a suanlekhakte uh, Solomon in aana tawh na a sem salin bawl ahih ciangin tuni dongin tua bangmahin amaute om uh hi. </VERS>
            <VERS vnumber="22"> Ahih hangin Solomon in Israel mite salin bawl lo hi. Amaute pen galkapte, ama nuai-ah a uliante, a galkapmaangte, a leeng ukte le a sakol tung tuangte ahi uh hi.
            </VERS>
            <VERS vnumber="23"> Solomon’ innlam nasep a uk ulianpite mi zanga le sawmnga ahi hi.
            </VERS>
            <VERS vnumber="24"> Faro tanu adingin Solomon in a lamsak ama inn-ah a om dingin David khuapi panin amah a pai khiat khit ciangin Solomon in Millo a lam hi.
            </VERS>
            <VERS vnumber="25"> Solomon in Topa adingin a lam biakna tau tungah meihal biakna le thunuama biakna kum khatin thumvei pia-in Topa’ mai-ah paknamtui a hal hi. Tua ahih ciangin amah in a biakinn a zo hi.
            </VERS>
            <VERS vnumber="26"> Kumpi Solomon in Edom gam sung San Tuipi gei dunga om Eloth nai-a Eziongeber-ah teembaw honkhat a bawl hi. </VERS>
            <VERS vnumber="27"> Tua ciangin Hiram in tua teembaw honte tawh tuipi tung nasep a thei tuipi mi a nasemte, Solomon’ nasemte tawh sawl khia hi. </VERS>
            <VERS vnumber="28"> Tua ciangin amaute Ofir-ah pai-in tua lai panin kham talen zali le sawmnih hong pua uh a, amaute in Kumpi Solomon kiangah tuate tunpih uh hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Tu-in Sheba kumpinu in Topa’ min tawh kisai-in Solomon’ minthanna a zak ciangin thudotna haksate tawh amah a ze-et dingin hong pai hi. </VERS>
            <VERS vnumber="2"> Amah nungzui honpi, a namtui nate a pua kalaohte, kham tampi le suangmanpha tampi tawh Jerusalem-ah hong pai a, Solomon’ kiangah a tun ciangin amah in a lungsim a om khempeuh Solomon tungah a gen hi. </VERS>
            <VERS vnumber="3"> Tua ciangin Solomon in ama dotna khempeuh dawng hi. Kumpipa in ama tungah a gentel theih loh, haksa lua a sak bangmah om lo hi. </VERS>
            <VERS vnumber="4"> Sheba kumpinu in Solomon’ pilna, ama lamsa a inn, </VERS>
            <VERS vnumber="5"> a sabuai-ah a an, a uliante’ omzia le a nasemte’ etna, a puante uh, a an piate le Topa’ biakinn-ah a piak meihal biaknate khempeuh a muh khit ciangin lamdang a sa mahmah hi.
            </VERS>
            <VERS vnumber="6"> Tua ciangin amah in kumpipa kiangah, “Ka gam sung panin nangma thu le na pilna ka zak a kigen thute man mahmah hi. </VERS>
            <VERS vnumber="7"> Kei hong pai-in keima mit in a muh mateng a kigente ka um kei hi. Ahi zongin alang zong kei tungah hong kigen lo na hi a, na pilna le na daupaina in ka zak thute vuknelh hi. </VERS>
            <VERS vnumber="8"> Na zite a hampha mahmah hi a, na mai-ah ding tawntungin na pilna a za hih na nasemte zong hampha mahmah uh hi. </VERS>
            <VERS vnumber="9"> Nang tungah lungdamin Israel kumpi tokhom tungah nang a hong koih Topa na Pasian in thupha ngah tahen! Topa in Israel it tawntung ahih manin nangmah in thutang le thuman na sepkhiat theih nadingin amah in kumpi-in nang hong bawl hi,” a ci hi. </VERS>
            <VERS vnumber="10"> Tua ciangin amah in kumpipa tungah kham talen za le sawmnih le a namtui nate tampi tak le suangmanphate a pia hi. Sheba kumpinu in Kumpi Solomon tungah a piak hih banga a tam a namtui nate hong pai ngei nawn lo hi.
            </VERS>
            <VERS vnumber="11"> Tua tham loin Ofir panin kham hong pua Hiram’ teembaw honte in Ofir panin cingsing le suangmanpha tampi tak hong pua uh hi. </VERS>
            <VERS vnumber="12"> Tua ciangin kumpipa in cingsingte Topa’ biakinn le kumpipa’ innkhuamte, lasate adingin laiza lasakna le harp lasakna-in bawl hi. Tuni dongin tua bang cingsing hoihte hong tungkik ngei lo, kimu ngei nawn lo hi.
            </VERS>
            <VERS vnumber="13"> Tua ciangin Kumpi Solomon in citna tawh ama tungah a piak banah ama deih a nget khempeuh zong Sheba kumpinu tungah a pia hi. Tua ahih ciangin amah le a nasemte a gam uhah a ciahkik uh hi.
            </VERS>
            <VERS vnumber="14-15"> Tu-in sumbawlte le sumbukte, Arabia kumpi khempeuh le gam sung a ukte tung panin a ngahte banah kum khatin Solomon tungah a tung kham a gihna pen talen zaguk le sawmguk le guk ahi hi. </VERS>
            <VERS vnumber="16"> Kumpi Solomon in a kiseek kham tawh kibawl lum lianpi zanih bawl a, lum khatah kham shekel zaguk bei hi. </VERS>
            <VERS vnumber="17"> Tua ciangin amah in a kiseek kham tawh kibawl lum zathum bawl a, lum khat ciangin kham mina thum bei hi. Tua ciangin kumpipa in Lebanon Tulak Inn a kici sungah tuate koih hi. </VERS>
            <VERS vnumber="18"> Kumpipa in saiha kumpi tokhom a lian khat zong bawl a, kham hoih pente tawh tua tokhom zut hi. </VERS>
            <VERS vnumber="19"> Kumpi tokhom in kahlei cial guk nei-in, kumpi tokhom nungah bawngno lutang khat om a, a tutna pang tuakah ban ngakna omin ban ngaknate pangah humpinelkai nih dinga, </VERS>
            <VERS vnumber="20"> kahlei cial gukte’ mong ciatah khat ciat a om humpinelkai sawm le nih ding hi. Kumpi gam sung khat peuhpeuhah tua tawh a kibang kibawl ngei lo hi. </VERS>
            <VERS vnumber="21"> Kumpi Solomon’ tuidawnna haite khempeuh kham hi a, Lebanon Tulak Inn sunga om haite khempeuh kham citak hi a, khat zong ngun hi lo hi. Solomon’ hun lai-in ngun bangmahin kingaihsun lo hi. </VERS>
            <VERS vnumber="22"> Bang hang hiam cih leh kumpipa in Hiram’ teembaw honte tawh Tarshish teembaw honkhat tuipi-ah a pai nei hi. Tarshish teembaw honte kum thumin khatvei hong pai-in kham, ngun, saiha, zawngmaw le utongte hong puak zel hi.
            </VERS>
            <VERS vnumber="23"> Tua bangin Kumpi Solomon in hauhna le pilna tawh leitung kumpi khempeuh khumkhelh hi. </VERS>
            <VERS vnumber="24"> Tua ciangin Pasian in ama lungsim sunga a koih ama pilna a ngai dingin leitung mi buppi in Solomon’ omna zong uh hi. </VERS>
            <VERS vnumber="25"> Amaute khempeuh in letsong, ngun le kham tawh kibawl nate, puante, myrrh paknamtui, a namtui nate, sakolte le la-sakolte, a kumkumin tampi tak hong puak uh hi.
            </VERS>
            <VERS vnumber="26"> Tua ciangin Solomon in leengte le sakol tung tuangte khawm hi. Amah in leeng tul le zali le tuanna sakol tulsawm le tulnih nei a, amah in tuate, leeng khuapite le Jerusalem-ah zattawm dingin a koih hi. </VERS>
            <VERS vnumber="27"> Kumpipa in Jerusalem-ah suang bangin ngun olsak a, amah in Shefelah theithek sing bangin taamtak sing tamsak hi. </VERS>
            <VERS vnumber="28"> Solomon’ sakol lakte Egypt le Kue pan hi a, kumpipa’ sumbawlte in Kue-ah a man pia-in tuate ngah uh hi. </VERS>
            <VERS vnumber="29"> Egypt panin leeng khat ciangin ngun shekel zaguk, sakol khat ciangin za le sawmnga-in kingah hi. Tua ahih ciangin kumpipa’ sumbawlte in Hit kumpite le Syria kumpite khempeuh tungah zuak khia uh hi.</VERS>
        </CHAPTER>
        <CHAPTER cnumber="11">
            <VERS vnumber="1"> Tu-in Kumpi Solomon in gamdang numei tampi ngai hi. Faro’ tanu le Moab mi, Ammon mi, Edom mi, Sidon mi le Hit numeite, </VERS>
            <VERS vnumber="2"> Topa in Israel mite tungah, “Amaute tawh na kiteeng kei ding uh hi. Bang hang hiam cih leh amaute in amau’ pasian’ lamah na lungsim uh hong hei khia taktak ding uh hi,” a cih minamte’ lak pan lawm ngai a, Solomon in hih mite ngai-in pom hi. </VERS>
            <VERS vnumber="3"> Amah in kumpite’ tanu vive zi zasagih le zineu zathum nei hi. A zite in ama lungsim hei khia uh hi. </VERS>
            <VERS vnumber="4"> Bang hang hiam cih leh Solomon a teek ciangin a zite in pasian dangte’ lamah ama lungsim hei khia uh a, ama pa David’ lungsim bangin ama lungsim Topa’ tungah thuman bup taktak zo lo hi. </VERS>
            <VERS vnumber="5"> Bang hang hiam cih leh Sidon mite’ nusian Ashtoreth le Ammon mite a’ ahi a kihhuai Milkom, Solomon in bia hi. </VERS>
            <VERS vnumber="6"> Tua ahih ciangin Topa’ muhna-ah Solomon a sia gamta a, a pa David bangin Topa zui bup lo hi. </VERS>
            <VERS vnumber="7"> Tua ciangin Solomon in Jerusalem nisuahna lam mualtungah Moab mite a’ ahi a kihhuai Khemosh le Ammon mite a’ ahi a kihhuai Molek adingin mual tunga biakna khat a lam hi. </VERS>
            <VERS vnumber="8"> Tua mah bangin amah in paknamtui halin a pasian-te uh tungah biakna a pia a gamdang zite khempeuh adingin hihsak hi.
            </VERS>
            <VERS vnumber="9-10"> Ama tungah nihvei kilak khinin, amah in pasian dangte’ nung a zuih loh nading ama tungah thu a pia khin Topa, Israel Pasian panin a lungsim kihei khia ahih manin Solomon tungah Topa heh hi. Ahih hangin amah in Topa’ thupiaksa zui tuan lo hi. </VERS>
            <VERS vnumber="11"> Tua ahih ciangin Topa in Solomon kiangah, “Hih pen nangma ngaihsutna hi-in, nang kong piaksa ka thuciamna le ka thukhamte zui lo na hih ciangin, keimah in nangma tung panin na kumpi gam balkekin na nasem pa tungah ka pia taktak ding hi. </VERS>
            <VERS vnumber="12"> Ahi zongin na pa David’ hangin nangma hun sungin ka hih kei dinga, na tapa’ khut sung panin ka bal khia ding hi. </VERS>
            <VERS vnumber="13"> Ahi zongin kumpi gam khempeuh ka bal khia kei ding hi. Ka nasem pa David hang le ka teelsa Jerusalem hangin na tapa’ tungah minam khat ka pia lai ding hi,” a ci hi.
            </VERS>
            <VERS vnumber="14"> Tua ciangin Topa in Solomon a langpang ding Edom mi Hadad khangsak hi. Amah pen Edom kumpi innkuan sung mi khat ahi hi. </VERS>
            <VERS vnumber="15"> Bang hang hiam cih leh Edom-ah David a omlai, a site a vui dingin galkap a ukpa Joab a paitoh lai-in Edom sunga pasal khempeuh amah in that hi. </VERS>
            <VERS vnumber="16"> (Bang hang hiam cih leh Joab in Edom sunga pasal khempeuh a suksiat khit matengin amah le Israel-te khempeuh tua lai-ah kha guk sung om uh hi). </VERS>
            <VERS vnumber="17"> Ahih hangin Hadad naupangno ahih lai-in, a pa’ nasem Edom mite pawlkhat tawh Egypt-ah a tai hi. </VERS>
            <VERS vnumber="18"> Amaute Midian panin ding khia-in Paran tung uh a, Paran panin mi zawnin tonpih a, ama tungah inn khat pia-in, annek ding pia-in, leitang a pia Egypt kumpipa Faro kiang Egypt gam tung uh hi. </VERS>
            <VERS vnumber="19"> Hadad in Faro’ mai-ah maipha lianpi mu a, amah in ama zi Tahpenes’ sanggamnu tawh kiteengsak hi. </VERS>
            <VERS vnumber="20"> Tua ciangin Tahpenes sanggamnu in amah tawh tapa Genubath nei a, Tahpenes in Faro’ inn-ah a naupang khoi hi. Faro’ inn sungah Faro’ tapate tawh Genubath om hi. </VERS>
            <VERS vnumber="21"> Ahih hangin Hadad in David le galkap a ukpa Joab a sihna thu Egypt panin a zak ciangin Faro’ kiangah, “Keima gamah ka ciah theih nadingin hong pai khiasak in,” a ci hi. </VERS>
            <VERS vnumber="22"> Ahih hangin Faro in ama kiangah, “Nangma gamah ciah ding na hanciam nadingin kei tawh na omna-ah bang kitangsapna nei na hi hiam?” a ci hi. Ahi zongin amah in Faro’ kiangah, “Hong paisak hoh in,” a ci hi.
            </VERS>
            <VERS vnumber="23"> Tua ciangin Pasian in ama topa ahi Zobah kumpi Hadadezer kiang panin a tai Eliada tapa Rezon zong Solomon a langpang dingin a khangsak hi. </VERS>
            <VERS vnumber="24"> Amah in ama kiimah mi khawmin mite’ na a sut pawl a makai a suak hi. Amaute Damaskas-ah pai-in tua lai munah teeng uh a, Damaskas-ah amah kumpi-in bawl uh hi. </VERS>
            <VERS vnumber="25"> Hadad mah bangin Solomon’ hun sung khempeuh Israel-te a langpangin amah omin siatna a bawl hi. Amah in Israel mite mudah a, Syria gamah a uk hi.
            </VERS>
            <VERS vnumber="26"> Solomon’ nasem, Zeredah khua sunga om Efraim mi, Nebat’ tapa, a nu’ min Zeruah hi-in meigong ahi, Jeroboam in zong kumpipa lehdo hi. </VERS>
            <VERS vnumber="27"> Amah in kumpipa a lehdona thu hih bang ahi hi: Solomon in Millo lamin a pa David’ khuapi a vangte a hu hi. </VERS>
            <VERS vnumber="28"> Jeroboam pen nasep siam mahmah khat hi a, Solomon in hih a khangno mipa a kizen mi hi, ci-in a theih ciangin Josef minam aana tawh na a semte tungah a ukin a bawl hi. </VERS>
            <VERS vnumber="29"> Tua hun sungin Jerusalem panin Jeroboam a pai khiat ciangin Shiloh khuami kamsang Ahijah in lampi-ah amah na dawn hi. Ahijah in puan thak khat na silhtawm a, amau nih tegel bek gamlakah om uh hi. </VERS>
            <VERS vnumber="30"> Tua ciangin Ahijah in ama tungah a silh a puan thak lenin seh sawm le nih suahin a balkek hi. </VERS>
            <VERS vnumber="31"> Tua ciangin amah in Jeroboam kiangah, “Nang adingin bek sawm la in; bang hang hiam cih leh Israel Pasian, Topa in hih bangin ci hi, ‘En in, Solomon’ khut panin kumpi gam a bal khia ding ka hi a, nangma tungah minam sawm kong pia ding hi. </VERS>
            <VERS vnumber="32"> (Ahih hangin ka nasem David le Israel minam khempeuh sung panin ka teelsa khuapi Jerusalem hangin amah in minam khat nei ding hi). </VERS>
            <VERS vnumber="33"> Bang hang hiam cih leh amah in kei hong nusia a, Sidon mite’ nusian Ashtoreth, Moab pasian Khemosh le Ammon mite’ pasian Milkom bia-in, a pa David bangin keima muhna-ah a manin gamta loin, ka thukhamte le ka ngeina kipte zui loin ka thu hong nial hi. </VERS>
            <VERS vnumber="34"> Ahi zongin ama khut sung panin kumpi gambup ka la khia kei ding hi. Ka thupiaknate le ka thukhamte a zui, ka teel ka nasem David’ hangin a nuntak sung tawntung ukpa-in amah ka bawl ding hi. </VERS>
            <VERS vnumber="35"> Ahih hangin ama tapa’ khut sung panin kumpi gam la-in nangma tungah minam sawm kong pia ding hi. </VERS>
            <VERS vnumber="36"> Ahi zongin ka min koih nadingin ka teelsa khuapi Jerusalem-ah ka nasem pa David in keima mai-ah suanlekhak a neih tawntung theih nadingin a tapa tungah minam khat ka pia ding hi. </VERS>
            <VERS vnumber="37"> Tua ciangin keimah in nang hong la-in na deih khempeuh tungah na uk dinga, nang pen Israel tungah kumpi na hi ding hi. </VERS>
            <VERS vnumber="38"> Ka nasem pa David bangin ka thukhamte zuihna tawh nang kong thupiak khempeuh ngai-in, ka thu hong zui-in, ka muhna-ah a manin na gamtat leh nang tawh hong omkhawmin, David adingin ka hih bangin nangma tungah Israel mite kong pia dinga, na suanlekhakte in zong uk paisuak ding hi. </VERS>
            <VERS vnumber="39"> Hih thu hangin David’ suanlekhakte ka gimsak dinga, ahih hangin a tawntung ding hi lo hi,’ ci hi,” a ci hi. </VERS>
            <VERS vnumber="40"> Tua ahih ciangin Solomon in Jeroboam thah dingin zong hi. Ahih hangin Jeroboam dingin Egypt kumpipa Shishak kiangah tai a, Solomon’ sih mateng Egypt-ah a om hi.
            </VERS>
            <VERS vnumber="41"> Tu-in Solomon’ sep a omlaite le a hih khempeuh le a pilna, Solomon’ Nasepna Laibu sungah kigelh hi. </VERS>
            <VERS vnumber="42"> Jerusalem panin Israel-te khempeuh tungah Solomon in a uk hun kum sawmli sung ahi hi. </VERS>
            <VERS vnumber="43"> Tua ciangin Solomon si a, a pa David khuapi sungah kivui hi. Tua ciangin ama tangin a tapa Rehoboam in uk hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Shekhem-ah Rehoboam pai hi. Bang hang hiam cih leh amah kumpi a suaksak Israel mi khempeuh Shekhem-ah hong pai uh hi. </VERS>
            <VERS vnumber="2"> Nebat’ tapa Jeroboam in tua thu a zak ciangin (bang hang hiam cih leh kumpi Solomon kiang panin a taina Egypt-ah amah omlai hi), Egypt panin hong ciahkik hi. </VERS>
            <VERS vnumber="3"> Tua ciangin amaute in mi sawlin amah sam uh hi. Tua ciangin Jeroboam le a kikhawm khempeuhte hong pai-in Rehoboam kiangah, </VERS>
            <VERS vnumber="4"> “Na pa in kote hong gimbawlin vangikpi hong suan hi. Tua ahih ciangin tu-in na pa’ nasep haksate le kote tungah a giklua thuhaksate zangsak in. Tua hileh kote in nangma na kong sem ding uh hi,” a ci uh hi. </VERS>
            <VERS vnumber="5"> Amah in amaute kiangah, “Ni thum sung va kihem unla, tua ciangin kei kiangah hong paikik un,” a ci hi. Tua ahih ciangin mite pai khia uh hi.
            </VERS>
            <VERS vnumber="6"> Tua ciangin Kumpi Rehoboam in a pa Solomon a nuntak lai-in ama mai-ah a ding ngei khangham mite thu dongin, “Hih mite ka dawn nading ngaihsutna hong bangci piak ding na hi uh hiam?” a ci hi. </VERS>
            <VERS vnumber="7"> Tua ciangin amaute in ama kiangah, “Nangmah in tuni-in hih mite’ deihna bang zui inla, amaute na dawn ciangin kamhoih pau lecin, amaute pen a tawntungin nangma nasemte hi ding uh hi,” a ci uh hi. </VERS>
            <VERS vnumber="8"> Ahih hangin khanghamte in ama tungah ngaihsutna a piakte nusia-in, amah tawh a khangkhawm ama mai-ah a ding khangnote thu dong hi. </VERS>
            <VERS vnumber="9"> Amah in amaute kiangah, “‘Na pa in kote tungah hong suat vangik zangsak in,’ kei tungah hong ci hih mite i dawn nading ngaihsutna hong bangci piak ding na hi uh hiam?” a ci hi. </VERS>
            <VERS vnumber="10"> Tua ciangin amah tawh a khangkhawm khangnote in ama kiangah, “Nang kiangah, ‘Na pa in vangikpi hong puasak ahih manin kote adingin hong zangsak in,’ hong ci hih mite kiangah hih bangin na gen ding hi. Amaute kiangah, ‘Ka khutmeno pen ka pa’ kawng sangin gol zaw hi. </VERS>
            <VERS vnumber="11"> Tu-in ka pa in note tungah vangik hong suat banah kong behlap lai ding hi. Ka pa in ciang tawh note hong thuhilh hi. Ahih hangin keimah in ciang lingnei tawh note kong thuhilh ding hi,’ na ci ding hi,” a ci uh hi.
            </VERS>
            <VERS vnumber="12"> Tua ahih ciangin kumpipa in, “Ni thum ni-in ka kiangah hong paikik un,” a cih mah bangin Jeroboam le mi khempeuh a ni thum ni-in Rehoboam kiangah hong pai uh hi. </VERS>
            <VERS vnumber="13"> Tua ciangin kumpipa in mite ngawhdawn a, khangham mite in ama tungah ngaihsutna a piakte nusia-in, </VERS>
            <VERS vnumber="14"> khangnote’ ngaihsut piakna tawh kizui-in amaute kiangah thu gen a, “Ka pa in note’ tungah vangik hong suat banah keimah in kong behlap lai ding hi. Ka pa in ciang bek tawh note hong thuhilh hi. Ahih hangin keimah in ciang lingnei tawh note kong thuhilh ding hi,” a ci hi. </VERS>
            <VERS vnumber="15"> Tua bangin kumpipa in mite’ deihna zui lo hi. Bang hang hiam cih leh Topa in Shiloh khuami Ahijah’ tungtawnin Nebat’ tapa Jeroboam’ tungah a gensa thu a tunsak nadingin Topa in a piansak thu kiheina ahi hi.
            </VERS>
            <VERS vnumber="16"> Kumpipa in amau’ thu a ngaih lohna Israel-te khempeuh in a muh uh ciangin mite in kumpipa dawng uh a, “David sungah kote in bang ngah nei ka hi uh hiam? Jessi tapa sungah gamhluah ka nei kei uh hi. Israel-te aw, na inn ciat uhah ciah un. Rehoboam in ama ading vaihawmtawm tahen,” a ci uh hi. Tua ahih ciangin Israel-te a inn ciat uhah kihem uh hi. </VERS>
            <VERS vnumber="17"> Ahih hangin Rehoboam in Judah khuapite sungah a teeng Israel mite a uk hi. </VERS>
            <VERS vnumber="18"> Tua ciangin Kumpi Rehoboam in aana tawh nasemte a uk Adoram, Israel-te tawh a kimu dingin sawl a, ahi zongin amaute in amah suang tawh na denglum uh hi. Tua ciangin Jerusalem-ah a tai dingin Kumpi Rehoboam a sakol leeng-ah a tuang dingin nawhtai hi. </VERS>
            <VERS vnumber="19"> Tua ahih ciangin tuni dongin leilulam Israel-te in David’ suante’ ukna lehdo uh hi. </VERS>
            <VERS vnumber="20"> Jeroboam hong ciahkik khitna thu Israel-te khempeuh in a zak uh ciangin amaute in mi sawlin kikhopna-ah amah samsak uh a, Israel-te khempeuh tungah kumpi-in amah a bawl uh hi. David’ suante a zui kuamah dang om lo a, Judah minam bek in a zui uh hi.
            </VERS>
            <VERS vnumber="21"> Jerusalem-ah Rehoboam a tun ciangin, a kumpi gam a ngahkik nadingin Israel mite a sim dingin Judah minam khempeuh le Benjamin minam, a kiteel galhang mi tul zakhat le tul sawmgiat a khawm hi. </VERS>
            <VERS vnumber="22"> Ahih hangin Pasian’ mi Shemaiah’ tungah Pasian’ thu hong tung hi: </VERS>
            <VERS vnumber="23"> “Judah kumpipa, Solomon’ tapa Rehoboam tung le Judah le Benjamin minam khempeuh tung le a omlai midang khempeuh tungah gen in. </VERS>
            <VERS vnumber="24"> ‘Topa in hih bangin ci hi: Note na kuanto kei ding uh a, na beh uh ahi Israel-te na do kei ding uh hi. Mi khempeuh a inn ciat uhah ciah hen. Hih thu pen keima vaihawm ahi hi,’ ci hi,” a ci hi. Tua ahih ciangin amaute in Topa’ thu ngai uh a, Topa’ thugen bangin inn-ah a ciahkik uh hi.
            </VERS>
            <VERS vnumber="25"> Tua ciangin Jeroboam in Efraim mual tung gam sungah Shekhem khua phutin tua lai-ah tawlkhat sung a teeng hi. Tua ciangin amah pai khia-in Penuel a puah hi. </VERS>
            <VERS vnumber="26"> Tua ciangin Jeroboam in a lungsim sungah, “Tu-in kumpi gam pen David’ suante’ tungah kiheikik khathei ding hi. </VERS>
            <VERS vnumber="27"> Jerusalem-a Topa’ biakinn-ah biakna pia dingin hih mite paito leh, hih mite’ lungsim Judah kumpi Rehoboam, a topa uh lamah kiheikik kha dinga, amaute in kei hong thatin Judah kumpi Rehoboam kiangah ciahkik ding uh hi,” ci hi. </VERS>
            <VERS vnumber="28"> Tua ahih ciangin kumpipa in thu kikupna khat bawl a, tua ciangin kham bawngno nih bawl hi. Tua ciangin amah in mite kiangah, “Jerusalem-ah sauvei khop na pai khinta uh hi. Israel mite aw, Egypt leitang panin note hong pai khiatpih na pasian-te uh en un,” a ci hi. </VERS>
            <VERS vnumber="29"> Amah in Bethel-ah khat koihin, Dan-ah adang khat a koih hi. </VERS>
            <VERS vnumber="30"> Hih na pen khialhna khat a suak hi. Bang hang hiam cih leh mite Bethel-a bia ding le Dan-a bia dingin a gamla pekah va pai uh hi. </VERS>
            <VERS vnumber="31"> Amah in mual dawnte-ah zong biak nading inn lamin mite khempeuh lak panin Levi mi ahi lo mite siampi-in a seh hi. </VERS>
            <VERS vnumber="32"> Tua ciangin Jeroboam in Judah a om pawi tawh a kibangin a kha giatna a ni sawm le nga ni-in pawi khat bawl a, biakna tau tungah biaknate a pia hi. Tua mah bangin amah in Bethel-ah bawlin ama bawlsa bawngno milimte tungah biakna a pia hi. Tua ciangin amah in ama bawlsa mual tunga biakna siampite Bethel-ah a koih hi. </VERS>
            <VERS vnumber="33"> A kha giatna a ni sawm le nga ni, ama deih kha sungin Bethel-a ama bawlsa biakna tau-ah amah paito hi. Amah in Israel mite adingin pawi khat kipsak a, paknamtui hal dingin biakna tau-ah a paito hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Tua laitakin Topa’ sawlna tawh Judah panin Pasian’ mi khat Bethel-ah hong pai hi. Paknamtui hal dingin biakna tau gei-ah Jeroboam na ding hi. </VERS>
            <VERS vnumber="2"> Tua ciangin Topa’ sawlna bangin biakna tau langpangin mipa kiko a, “Biakna tau, biakna tau aw, Topa in hih bangin ci hi: ‘En in, Josiah min nei tapa khat David’ suan sung pan hong piang ding hi. Amah in nangma tungah paknamtui a hal mual tunga biakna a pia siampite nangma tungah biakna-in pia dinga, nangma tungah mihingte’ guhte kihal ding hi,’ ci hi,” a ci hi. </VERS>
            <VERS vnumber="3"> Tua ciangin tua ni mahin amah in lim khat pia a, “Hih pen Topa in thu a gen khitna lim ahi hi: ‘En in, biakna tau kitam khamin a tunga om vutte kithehthang ding hi,’ ci hi,” a ci hi. </VERS>
            <VERS vnumber="4"> Bethel-a biakna tau langpangin Pasian’ mipa’ thugenna kumpipa in a zak ciangin biakna tau panin Jeroboam in a khut zan a, “Amah lencip un,” a ci hi. Tua ciangin amah langpangin a zan khiat a khut keucip ahih manin a khut tonsakkik thei nawn lo hi. </VERS>
            <VERS vnumber="5"> Topa’ sawlna bangin Pasian’ mipa in lim khat a piakna tawh kizui-in biakna tau zong kiphelkhamin biakna tau panin a vutte kithehthang hi. </VERS>
            <VERS vnumber="6"> Tua ciangin kumpipa in Pasian’ mipa kiangah, “Tu-in Topa na Pasian’ maipha kunh inla, ka khut a ngei a bat nadingin thu hong ngetsak in,” a ci hi. Tua ciangin Pasian’ mipa in Topa’ tungah kunh hi. Tua ciangin kumpipa’ khut a ngei bangkik a, a nidanga mah hong bang hi. </VERS>
            <VERS vnumber="7"> Tua ciangin kumpipa in Pasian’ mipa kiangah, “Inn-ah hong zui inla, tawlnga in. Keimah in nangma tungah thaman kong pia ding hi,” a ci hi. </VERS>
            <VERS vnumber="8"> Tua ciangin Pasian’ mipa in kumpipa kiangah, “Na inn phel langkhat hong pia ding na hi zongin kong zui kei ding hi. Keimah in hih lai munah an ahi a, tui ahi zongin ka ne ka dawn kei ding hi. </VERS>
            <VERS vnumber="9"> Bang hang hiam cih leh Topa in kei tungah thu hong pia khinzo a, ‘An ahi a, tui ahi zongin ne lo dawn loin, na paina lampi tawnin na ciahkik kei ding hi,’ hong ci hi,” a ci hi. </VERS>
            <VERS vnumber="10"> Tua ahih ciangin amah lampi dangah pai a, Bethel-ah hong paina lampi tawnin ciahkik lo hi.
            </VERS>
            <VERS vnumber="11"> Tua hun laitakin kamsang khangham khat Bethel-ah a teeng hi. Ama tapate hong pai-in tua ni-in Pasian’ mipa in Bethel-ah a hih thu teng ama kiangah a gen uh hi. Kumpipa kiangah a gen thute zong, amaute in a pa uh kiangah a gen uh hi. </VERS>
            <VERS vnumber="12"> Tua ciangin a pa un amaute kiangah, “Koi lamah amah pai ahi hiam?” a ci hi. Tua ciangin a tapate in Judah panin hong pai Pasian’ mipa a paina lam a hilh uh hi. </VERS>
            <VERS vnumber="13"> Amah in a tapate kiangah, “Kei adingin la van hong vawhsak un,” a ci hi. Tua ahih ciangin amaute in ama adingin la van vawhsakin a tungah amah a tuang hi. </VERS>
            <VERS vnumber="14"> Tua ciangin Pasian’ mipa nungah amah pai a, tawsaw khat nuai-ah tu-in amah mu hi. Tua ciangin amah in Pasian’ mipa kiangah, “Nang pen Judah panin a hong pai Pasian’ mipa na hi hiam?” a ci hi. Amah in, “Ka hi hi,” a ci hi. </VERS>
            <VERS vnumber="15"> Tua ciangin amah in, “Kei tawh inn-ah hong ciahin an ne in,” a ci hi. </VERS>
            <VERS vnumber="16"> Amah in, “Nang tawh kong ciahkik kei dinga, nang kong zui thei kei ding hi. Hih munah nang tawh an ahi a, tui ahi zongin ka ne ka dawn kei ding hi. </VERS>
            <VERS vnumber="17"> Bang hang hiam cih leh Topa in kei tungah, ‘An ahi a, tui ahi zongin tua lai-ah ne lo dawn loin, na paina lampi tawnin na ciahkik kei ding hi,’ hong ci hi,” a ci hi. </VERS>
            <VERS vnumber="18"> Tua ciangin amah in, “Kei zong nangmah bangin kamsang khat ka hi a, Topa’ sawlna bangin vantungmi khat in kei tungah thu hong gen a, ‘Amah in anletui ne-in a dawn theih nadingin na inn-ah amah paipihkik in,’ hong ci hi,” a ci hi. Ahih hangin amah in Pasian’ mipa tungah zuaugenin a phuahtawm ahi hi. </VERS>
            <VERS vnumber="19"> Tua ahih ciangin amah zui-in hong ciahkik a, ama inn-ah an ne-in tui a dawn hi.
            </VERS>
            <VERS vnumber="20"> Amaute sabuai-ah a tut laitakun amah a ciahpihkik kamsang teekpa tungah Topa’ thu hong tung hi. </VERS>
            <VERS vnumber="21"> Judah panin hong pai Pasian’ mipa tungah amah kiko a, “Topa in hih bangin ci hi: ‘Nangmah in ama thu mang loin, Topa na Pasian in hong thupiaksa thupiakna zui loin, </VERS>
            <VERS vnumber="22"> nang hong paikikin, amah in, “An ne kei inla, tui dawn kei in,” hong cihna munah an ne-in tui na dawn hi. Tua ahih manin na pate’ hanah na luanghawm kivui lo ding hi,’ ci hi,” a ci hi. </VERS>
            <VERS vnumber="23"> Tua ciangin amah in an ne-in tui a dawn khit ciangin, amah in a ciahpihkik kamsangpa adingin la van vawhsak hi. </VERS>
            <VERS vnumber="24"> Amah a pai khiat ciangin humpinelkai khat in lampi-ah na dawntuahin amah that hi. Ama luanghawm lampi-ah kipaai a, a gei-ah a la dinga, a humpinelkai zong a luanghawm gei-ah a ding hi. </VERS>
            <VERS vnumber="25"> Tua laitakin mite in va nawkkha uh a, lampi-ah a luanghawm kipaai-in a luanghawm gei-ah humpinelkai a ding mu uh hi. Amaute hong pai-in kamsang khangham pa a tenna khuapi sungah a gen uh hi.
            </VERS>
            <VERS vnumber="26"> Lampi panin amah a ciahpihkik kamsangpa in tua thu a zak ciangin amah in, “Topa’ thu a mang lo Pasian’ mipa ahi hi. Tua ahih ciangin Topa in ama tungah a gensa thu tawh kizui-in amah balnenin a that humpinelkai tungah Topa in amah pia hi,” a ci hi. </VERS>
            <VERS vnumber="27"> Tua ciangin amah in a tapate kiangah, “Kei adingin la van hong vawhsak un,” a ci hi. Amaute in vawhsak uh hi. </VERS>
            <VERS vnumber="28"> Tua ciangin amah pai a, lampi-ah a luanghawm kipaai-in la leh humpinelkai a luanghawm gei-ah a ding a mu hi. Humpinelkai in a luanghawm ne lo a, a la zong balnen lo hi. </VERS>
            <VERS vnumber="29"> Tua ciangin kamsangpa in Pasian’ mipa’ luanghawm la-in la tungah koih a, kah ding le vui dingin khuapi sungah a ciahpih hi. </VERS>
            <VERS vnumber="30"> Tua ciangin amah in ama hanah a luanghawm a vui hi. Tua ciangin ama hangin amaute kap uh a, “Ala, ka sanggampa!” a ci uh hi. </VERS>
            <VERS vnumber="31"> Amah a vui khit ciangin a tapate kiangah, “Kei ka sih ciangin Pasian’ mipa a kivuina hanah kei hong vui un. Ama guh gei-ah kei’ guhte koih un. </VERS>
            <VERS vnumber="32"> Bang hang hiam cih leh Bethel-a biakna tau le Samaria khuapite sunga om mual tunga biaknate khempeuh langpangin Topa’ sawlna bangin a thugenna hong tung taktak ding hi,” a ci hi.
            </VERS>
            <VERS vnumber="33"> Hih thu khit ciangin zong ama gamtat sia panin Jeroboam kihei tuan lo a, mite khempeuh sung panin mual tunga biaknate-a sem ding siampite bawlkik hi. Amah in a sem nuam peuhpeuh mual tunga biakna siampi dingin a ap hi. </VERS>
            <VERS vnumber="34"> Hih pen lei maitang panin khenkhia-in a susia zah dongin Jeroboam’ innkuan tungah khialhna lianpi a suak hi.</VERS>
        </CHAPTER>
        <CHAPTER cnumber="14">
            <VERS vnumber="1"> Tua hun laitakin Jeroboam’ tapa Abijah a ci na hi. </VERS>
            <VERS vnumber="2"> Jeroboam in a zi kiangah, “Ding inla, na mel kiseelin Jeroboam’ zi na hihlam kitheisak kei inla, Shiloh-ah va pai in. Hih mite tungah kumpi ka hih nading thu a gen kamsangpa Ahijah tua lai-ah om hi. </VERS>
            <VERS vnumber="3"> Anlum sawm, moh pawlkhat, khuaizu thawl khat keng inla ama kiangah va pai in. Naupang tungah a piang ding thu amah in nang kiangah hong gen ding hi,” a ci hi.
            </VERS>
            <VERS vnumber="4"> Jeroboam’ zi tua bangmahin gamta hi. Amah kithawi-in Shiloh-ah pai a, Ahijah’ inn va tung hi. A khanghamna hangin a mitte maang ahih manin Ahijah in khua mu thei lo hi. </VERS>
            <VERS vnumber="5"> Tua ciangin Topa in Ahijah kiangah, “En in, a tapa tawh kisai nangma kiangah thu a dong dingin Jeroboam’ zi hong pai hi. Bang hang hiam cih leh a tapa a ci na hi. Tua bang tua bangin tua nu tungah na gen ding hi,” a ci hi. Amah hong pai ciangin numei dang khatin kineih hi. </VERS>
            <VERS vnumber="6"> Ahih hangin Ahijah in amah kongkhak hong tun a kheging a zak ciangin, “Hong tum in Jeroboam’ zi aw, bang hangin midang khat kineih na hi hiam? Nang adingin thugik khat kei tungah hong kipia hi. </VERS>
            <VERS vnumber="7"> Pai inla Jeroboam kiangah hih bangin gen in, ‘Israel Pasian, Topa in hih bangin ci hi: “Mite lak panin nang hong liansakin ka mi Israel-te tungah makai-in kong bawl a, </VERS>
            <VERS vnumber="8"> David’ suante’ tung panin kumpi gam bal khia-in nangma tungah kong pia hi. Ahi zongin nang pen ka thupiaknate zui-in, a lungsim khempeuh tawh kei hong zui-in ka muhna-ah a man nate bek a sem ka nasem pa David na bang kei a, </VERS>
            <VERS vnumber="9"> nangmah in na mai-a om mite khempeuh sangin siatna bawl zaw-in, pai-in pasian dangte le a kisung milimte nang adingin bawlin ka heh nadingin nong phin a, na nung lamah kei nong paai hi. </VERS>
            <VERS vnumber="10"> Tua ahih ciangin en in, mi khat in a bei matengin ek a haltum mah bangin Jeroboam innkuan tungah siatna tungsakin, sal le sal ahi lo mi a kibangin pasal khempeuh Jeroboam innkuan panin ka susia dinga, Israel sungah Jeroboam innkuan ka beisiangsak ding hi. </VERS>
            <VERS vnumber="11"> Tua ahih ciangin Jeroboam’ mi, khuapi sunga a si mi peuhpeuh uite in ne dinga, gamlakah a si mi peuhpeuh huihlak vasate in ne ding hi. Bang hang hiam cih leh Topa in gen khin hi,” ci hi,’ ci-in a gen hi.
            </VERS>
            <VERS vnumber="12"> “Tua ahih ciangin ding inla na inn-ah ciah in. Na khua na tun ciangin na tapa si ding hi. </VERS>
            <VERS vnumber="13"> Tua ciangin Israel mi khempeuh ama hangin kapin vui ding uh hi. Bang hang hiam cih leh Israel Pasian, Topa’ tungah a lungkimhuai na khat Jeroboam’ innkuan sung panin ama tungah kimu ahih manin Jeroboam sung panin amah bek mah hanah kivui ding hi. </VERS>
            <VERS vnumber="14"> Tua tham loin tuni-in Jeroboam innkuan a beisak ding, Israel-te’ tungah kumpi khat Topa in ama adingin khangsak ding hi. Tua hun a kipan </VERS>
            <VERS vnumber="15"> tui sunga pumpeeng a kilin mah bangin Topa in Israel mite vatin amau pute pate tungah a piak hih gam hoih panin Israel zunglot dinga, Eufratis gun galkhat ah amaute thehthang ding hi. Bang hang hiam cih leh amaute in Asherah milimte bawlin Topa a heh nadingin phin uh hi. </VERS>
            <VERS vnumber="16"> Tua ciangin ama khialhna le Israel-te a khialhsakna ahi Jeroboam’ khialhna hangin amah in Israel nusia ding hi,” a ci hi.
            </VERS>
            <VERS vnumber="17"> Tua ciangin Jeroboam’ zi dingin kihem khia a, Tirzah-ah a ciah hi. Amah inn tungin sangkil a kan laitakin naupang a si hi. </VERS>
            <VERS vnumber="18"> Tua ciangin a nasem kamsang Ahijah tungtawnin Topa’ thugenna tawh kizui-in Israel mi khempeuh in amah vui-in ama hangin a kap uh hi. </VERS>
            <VERS vnumber="19"> Tu-in Jeroboam’ gamtatna a omlaite, a galsimna le a gam uknate, Israel Kumpite’ Khang Tangthu Laibu sungah kigelh hi. </VERS>
            <VERS vnumber="20"> Jeroboam’ uk hun sung kum sawmnih le nih ahi hi. Tua ciangin amah si a, ama tangin a tapa Nadab in a uk hi.
            </VERS>
            <VERS vnumber="21"> Tu-in Solomon’ tapa Rehoboam in Judah-ah uk hi. Gam uk dingin a kipatin Rehoboam kum sawmli le khat pha a, a min koih nadingin Topa in Israel minam khempeuh sung panin a teelkhiat khuapi Jerusalem-ah amah in kum sawm le kum sagih sung uk hi. Ama nu a min Naamah hi a, Ammon mi ahi hi. </VERS>
            <VERS vnumber="22"> Tua ciangin Judah mite, Topa’ muhna-ah a sia gamta uh a, a pu a pate khempeuh uh hih sangin a tam zaw-in amau’ khialhnate uh tawh ama hazat nading piangsak uh hi. </VERS>
            <VERS vnumber="23"> Bang hang hiam cih leh amaute in amau adingin mual tunga biaknate, biakna songte le mual sang tung khempeuh le singniim nuai khempeuh ah Asherah milimte bawl uh a, </VERS>
            <VERS vnumber="24"> biakna phualte-ah numei-pasal paktat pawlte zong om uh hi. Topa in Israel mite’ mai-ah a hawl khiat minam dangte’ gamtatna a kihhuai khempeuh bangin amaute gamta uh hi.
            </VERS>
            <VERS vnumber="25"> Kumpi Rehoboam’ kum ngana kumin Jerusalem a sim dingin Egypt kumpi Shishak hong kuanto hi. </VERS>
            <VERS vnumber="26"> Amah in Topa’ biakinn-a van manphate le kumpipa’ inn-a van manphate la khia hi. Amah in na khempeuh la khia hi. Amah in Solomon’ bawlsa kham lumte khempeuh zong la hi. </VERS>
            <VERS vnumber="27"> Tua ciangin Kumpi Rehoboam in tuate’ tangin sumngo lumte bawl a, kumpipa’ inn kongkhak a cing inncing uliante’ khut sungah tuate a ap hi. </VERS>
            <VERS vnumber="28"> Topa’ biakinn-ah kumpipa a pai simin inncingte in tuate pua-in, tua ciangin inncinna inndei sungah tuate koihkik zel uh hi.
            </VERS>
            <VERS vnumber="29"> Tu-in Rehoboam’ gamtatna a omlaite le a sep khempeuh, Judah Kumpite’ Khang Tangthu Laibu sungah kigelh hi. </VERS>
            <VERS vnumber="30"> Tua ciangin Rehoboam le Jeroboam’ kikalah galkidona om tawntung hi. </VERS>
            <VERS vnumber="31"> Tua ciangin Rehoboam si a, David khuapi sungah a pate tawh kivui hi. Ama nu a min Naamah hi a, Ammon mi ahi hi. Tua ciangin ama tangin a tapa Abijam in a uk hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Tu-in Nebat’ tapa Kumpi Jeroboam’ kum sawm le kum giatna kumin Abijam in Judah tungah uk ding kipan hi. </VERS>
            <VERS vnumber="2"> Amah in Jerusalem-ah kum thum sung uk hi. Ama nu’ min Maakah hi a, Absalom’ tanu ahi hi. </VERS>
            <VERS vnumber="3"> Ama mai-a a pa’ khialhna khempeuh amah in zui hi. A pusawn David a thuman bangin Topa a Pasian’ tungah a lungsim thuman bup lo hi. </VERS>
            <VERS vnumber="4"> Ahi zongin David’ hangin Topa a Pasian in Jerusalem-ah amah tapa khat pia a, ama khitah a tapa koihin Jerusalem kipsak hi. </VERS>
            <VERS vnumber="5"> Bang hang hiam cih leh Hit mi Uriah thu-ah cih sim loh ama nuntak sung tawntung Topa’ mitah David a manin gamta-in a thupiakte khat peuhpeuh panin amah pial lo hi. </VERS>
            <VERS vnumber="6"> Tu-in Abijam’ nuntak sung tawntung amah le Jeroboam’ kikalah kidona om hi. </VERS>
            <VERS vnumber="7"> Abijam’ gamtatna a omlaite le a sep khempeuh, Judah Kumpite’ Khang Tangthu Laibu sungah kigelh hi. Tua ciangin Abijam le Jeroboam kikalah galkidona om hi. </VERS>
            <VERS vnumber="8"> Tua ciangin Abijam si a, amaute in David khuapi sungah amah vui uh hi. Ama tangin a tapa Asa in uk hi.
            </VERS>
            <VERS vnumber="9"> Israel kumpi Jeroboam’ kum sawmnihna kumin Asa in Judah tungah uk ding kipan a, </VERS>
            <VERS vnumber="10"> amah in Jerusalem-ah kum sawmli le khat sung uk hi. Ama pi’ min Maakah hi a, Absalom’ tanu ahi hi. </VERS>
            <VERS vnumber="11"> Ama pupi David a gamtat bangin Topa’ muhna-ah Asa a manin gamta hi. </VERS>
            <VERS vnumber="12"> Amah in gam sung panin pasal paktat pawlte koihkhia-in a pate’ bawlsa milim khempeuh khin khia hi. </VERS>
            <VERS vnumber="13"> Amah in Asherah milim dingin a kibawl a kihhuai milim khat nei ahih manin kumpinu’ nu hihna panin a pi Maakah zong khin khia hi. Tua hi a, Asa in tua nu’ milim phukin Kidron lui-ah a hal hi. </VERS>
            <VERS vnumber="14"> Ahih hangin mual tunga biaknate kila khia lo hi. Ahi zongin ama hun sung khempeuh Asa’ lungsim Topa’ tungah thuman bup hi. </VERS>
            <VERS vnumber="15"> Tua ciangin amah in a pa’ apsa letsongte le ama apsa letsongte, ngun, kham le nazatte Topa’ biakinn sungah a paipih hi.
            </VERS>
            <VERS vnumber="16"> Amau’ hun sung tawntung Asa le Israel kumpi Baasha kikalah galkidona om hi. </VERS>
            <VERS vnumber="17"> Judah a sim dingin Israel kumpi Baasha kuanto a, Judah kumpi Asa kiang pan kuamah pai khia thei lo, kuamah a tum theih loh nadingin Ramah khua a lam hi. </VERS>
            <VERS vnumber="18"> Tua ciangin Asa in Topa’ biakinn sung vankoihna le kumpipa inn vankoihna sungah a omlai ngun le kham khempeuh la-in ama nasemte’ khut sungah tuate a pia hi. Tua ciangin kumpi Asa in Damaskas-ah a teeng, Syria kumpi, Hezion’ tapa Tabrimmon, a tapa Benhadad kiangah tuate puak a, </VERS>
            <VERS vnumber="19"> “Ka pa le na pa mah bangin kei le nang kikalah kipawlna khat omsak ni. Ngun le kham letsong nangma tungah kong puak hi. Keima kiang panin amah a nungkik theih nadingin Israel kumpi Baasha tawh na kipawlna va sutat in,” a ci hi. </VERS>
            <VERS vnumber="20"> Tua ciangin Benhadad in Kumpi Asa’ thu mang a, Israel khuapite a sim dingin a galkap a ukte sawlin, Ijon, Dan, Abelbethmaakah le Khinneroth khempeuh, Naftali gam khempeuh tawh a zo hi. </VERS>
            <VERS vnumber="21"> Baasha in tua thu a zak ciangin Ramah a lam khawlin Tirzah-ah om hi. </VERS>
            <VERS vnumber="22"> Tua ciangin kumpi Asa in Judah gam khempeuh ah thu genzakna khat bawl a, kuamah peng loin a milipin Baasha in khua lamna-a a zat Ramah suangte le a singte a pua khia dingin a sawl hi. Tua ciangin kumpi Asa in tuate tawh Benjamin mite’ khua Geba le Mizpah khua a lam hi. </VERS>
            <VERS vnumber="23"> Tu-in Asa’ gamtatna a omlaite khempeuh, ama thahatna khempeuh, ama sep khempeuh le ama lam khuapite, Judah Kumpite’ Khang Tangthu Laibu sungah kigelh hi. Ahih hangin a teek ciangin a khete-ah natna khat a nei hi. </VERS>
            <VERS vnumber="24"> Tua ciangin Asa si a, a pupi David khuapi sungah a pate tawh kivui hi. Tua ciangin ama tangin a tapa Jehoshafat in a uk hi.
            </VERS>
            <VERS vnumber="25"> Judah kumpi Asa’ kum nihna kumin Jeroboam’ tapa Nadab in Israel tungah uk ding kipan a, amah in Israel tungah kum nih sung uk hi. </VERS>
            <VERS vnumber="26"> Topa’ muhna-ah amah a sia gamta a, a pa’ khekhap mah tawnin, Israel a khialhsakna ama khialhna mah a zui hi.
            </VERS>
            <VERS vnumber="27"> Issakhar minam Ahijah’ tapa Baasha in Nadab sawmsim hi. Baasha in Filistia-te’ khua Gibbethon-ah amah sattuk hi. Nadab le Israel khempeuh in Gibbethon umcihin a om laitakun a thah ahi hi. </VERS>
            <VERS vnumber="28"> Tua ahih ciangin Judah kumpi Asa’ kum thumna kumin Baasha in Nadab that a, Nadab tangin amah in a uk hi. </VERS>
            <VERS vnumber="29"> Amah kumpi ahih phetin Jeroboam’ innkuan khempeuh that hi. Topa in Shiloh khuami a nasem pa Ahijah tungtawnin a gensa bangin a vekpi-in a suksiat khit dongin mi khat zong Jeroboam’ innkuan-ah nusia lo hi. </VERS>
            <VERS vnumber="30"> Tua pen ama khialhna le Israel a khialhsakna ahi Jeroboam’ khialhnate hang le Israel Pasian, Topa a hehsakna hang ahi hi.
            </VERS>
            <VERS vnumber="31"> Tu-in Nadab’ gamtatna a omlaite le a sep khempeuh, Israel Kumpite’ Khang Tangthu Laibu sungah kigelh hi. </VERS>
            <VERS vnumber="32"> Amau’ hun sung khempeuh Asa le Israel kumpi Baasha kikalah galkidona a om hi.
            </VERS>
            <VERS vnumber="33"> Judah kumpi Asa’ kum thumna kumin Ahijah’ tapa Baasha in Israel khempeuh tungah Tirzah panin uk ding kipan a, kum sawmnih le li sung a uk hi. </VERS>
            <VERS vnumber="34"> Topa’ muhna-ah amah a sia gamta a, Jeroboam’ khekhap mah tawnin, Israel a khialhsakna ama khialhna mah a zui hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Tua ciangin Baasha langpangin Hanani tapa Jehu tungtawnin Topa’ thu hong tunga, </VERS>
            <VERS vnumber="2"> “Keimah in leivui lak panin nang hong sangto sakin ka mi Israel-te tungah makai-in nang hong bawl napi-in, nangmah in Jeroboam’ khekhap mah tawnin ka mi Israel-te na khialsak a, amaute’ khialhna tawh kei hong hehsak na hih manin </VERS>
            <VERS vnumber="3"> en in, keimah in Baasha le a innkuan ka phiatsiang dinga, Nebat’ tapa Jeroboam’ innkuan bangin na innkuan ka bawl ding hi. </VERS>
            <VERS vnumber="4"> Baasha’ mi, khuapi sunga a si peuhpeuh uite in ne dinga, ama mi gamlakah a si peuhpeuh huihlak vasate in ne ding uh hi,” a ci hi.
            </VERS>
            <VERS vnumber="5"> Tu-in Baasha’ gamtatna a omlaite, a septe le a thahatna, Israel Kumpite’ Khang Tangthu Laibu sungah kigelh hi. </VERS>
            <VERS vnumber="6"> Tua ciangin Baasha si a, Tirzah-ah kivui hi. Ama tangin a tapa Elah in uk hi. </VERS>
            <VERS vnumber="7"> Tua tham loin Jeroboam innkuan bangin ama nasepna tawh hehsakin Topa’ muhna-ah a sia a gamtatna khempeuh hang le amah in Jeroboam le a innkuan a suksiatna hangin Hanani’ tapa kamsang Jehu’ tungtawnin Baasha le a innkuan langpangin Topa’ thu hong tung hi.
            </VERS>
            <VERS vnumber="8"> Judah kumpi Asa’ kum sawmnih le gukna kumin Baasha’ tapa Elah in Tirzah panin Israel tungah uk ding kipan a, kum nih sung uk hi. </VERS>
            <VERS vnumber="9"> Ahih hangin ama leengte alang a ukpa ama nasem Zimri in amah sawmsim hi. Tirzah-a kumpi inn sung a ukpa Arza’ inn-ah zukhamin Tirzah-ah a om laitak, </VERS>
            <VERS vnumber="10"> Judah kumpi Asa’ kum sawmnih le sagihna kumin Zimri hong pai-in Elah sattukin that a, ama tangin a uk hi.
            </VERS>
            <VERS vnumber="11"> Amah in uk dinga a kipat, kumpi tokhom tungah a tut khit phetin amah in Baasha’ innkuan khempeuh that hi. Ama behte pasal khat beek ahi a, a lawmte ahi zongin khat zong siit lo hi. </VERS>
            <VERS vnumber="12-13"> Baasha’ khialhnate le a khialhsa uh ahi a tapa Elah’ khialhnate le amaute in Israel khialsakin, a milimte uh tawh Israel Pasian, Topa a hehsakna uh hangin, Baasha langpangin kamsang Jehu tungtawnin Topa’ thugenna bangin Baasha’ innkuan khempeuh tua bangin Zimri in susia hi. </VERS>
            <VERS vnumber="14"> Tu-in Elah’ gamtatna a omlaite le a sep khempeuh, Israel Kumpite’ Khang Tangthu Laibu sungah kigelh hi.
            </VERS>
            <VERS vnumber="15"> Judah kumpi Asa’ kum sawmnih le sagihna kumin Zimri in Tirzah-ah ni sagih sung uk hi. Tua laitakin Filistia-te’ khua Gibbethon simin Israel galkapte in giahphual sat uh a, </VERS>
            <VERS vnumber="16"> giahphual sat a om galkapte in, “Zimri in sawmsimin kumpipa that khin hi,” a kicihna a za uh hi. Tua ahih ciangin Israel-te khempeuh in tua ni-in giahphual ah galkap a ukpa Omri kumpi-in a bawl uh hi. </VERS>
            <VERS vnumber="17"> Tua ahih ciangin Omri le amah tawh a om Israel khempeuh Gibbethon panin paito-in amaute in Tirzah umcih uh hi. </VERS>
            <VERS vnumber="18-19"> Ama hihsa a khialhna, Topa’ muhna-ah a siat gamtatna, Jeroboam’ khekhap a totna le a hihsa a khialhna, Israel a khialhsakna hangin, a khuapi kila khinta hi, ci-in Zimri in a muh ciangin kumpipa’ inn muanhuai sungah amah pai a, kumpipa’ inn tawh amah mei-in kihalnelhin a si hi. </VERS>
            <VERS vnumber="20"> Tu-in Zimri’ gamtatna a omlaite le ama hihsa a sawmsimna, Israel Kumpite’ Khang Tangthu Laibu sungah kigelh hi.
            </VERS>
            <VERS vnumber="21"> Tua ciangin Israel mite pawl nihin kikhen uh hi. Mi pawlkhat in kumpi-in a bawl dingin Ginath’ tapa Tibni zui uh a, a pawlkhat in Omri zui uh hi. </VERS>
            <VERS vnumber="22"> Ahih hangin Omri a zui mite in Ginath’ tapa Tibni a zuite zo uh ahih ciangin Tibni si a, Omri kumpi a suak hi. </VERS>
            <VERS vnumber="23"> Judah kumpi Asa’ kum sawmthum le khatna kumin Omri in Israel-te tungah uk ding kipan a, kum sawm le kum nih sung a uk hi. Amah in kum guk sung Tirzah-ah uk hi. </VERS>
            <VERS vnumber="24"> Amah in Shemer’ tung panin ngun talen nihin Samaria mual lei hi. Amah in kulh tawh a mual um a, tua mual a nei pa Shemer’ min tamin a lamsa khuapi min Samaria a phuak hi.
            </VERS>
            <VERS vnumber="25"> Topa’ muhna-ah Omri a sia gamta a, ama mai-a om mi khempeuh sangin a sia tam zaw gamta hi. </VERS>
            <VERS vnumber="26"> Bang hang hiam cih leh Nebat’ tapa Jeroboam’ gamtat khempeuh le Israel a khialhsakna khialhnate, a milimte uh tawh Israel Pasian, Topa a hehsakna uh a zui hi. </VERS>
            <VERS vnumber="27"> Tu-in Omri’ gamtatna a omlaite le a thahatna a lahna, Israel Kumpite’ Khang Tangthu Laibu sungah kigelh hi. </VERS>
            <VERS vnumber="28"> Tua ciangin Omri si a, Samaria-ah kivui hi. Tua ciangin ama tangin a tapa Ahab in a uk hi.
            </VERS>
            <VERS vnumber="29"> Judah kumpi Asa’ kum sawmthum le giatna kumin Omri’ tapa Ahab in Israel tungah uk ding kipan a, amah in Samaria panin Israel-te tungah kum sawmnih le nih sung a uk hi. </VERS>
            <VERS vnumber="30"> Omri’ tapa Ahab, ama mai-a mite khempeuh sangin Topa’ muhna-ah a sia tam zaw gamta hi. </VERS>
            <VERS vnumber="31"> Nebat’ tapa Jeroboam’ khialhnate zuih ding ama adingin a thuzang tawh a kibat mah bangin, amah in Sidon mite’ kumpi Ethbaal’ tanu Jezebel zi-in la a, pai-in Baal na semin a bia hi. </VERS>
            <VERS vnumber="32"> Amah in Samaria-a a lam Baal inn sungah Baal adingin biakna tau khat dingsak hi. </VERS>
            <VERS vnumber="33"> Tua ciangin Ahab in Asherah milim khat bawl hi. Ahab in ama mai-a om Israel kumpite khempeuh sangin Israel Pasian, Topa hehsak nading tam hih zaw hi. </VERS>
            <VERS vnumber="34"> Ama hun sungin Bethel mi Hiel in Jerikho a puah hi. Topa in Nun tapa Joshua’ tungtawnin a gen bangin amah in a tacil Abiram’ luang khamin a bulpi phut a, a tapa neu pen Segub’ luang khamin a kongpite a phut hi.</VERS>
        </CHAPTER>
        <CHAPTER cnumber="17">
            <VERS vnumber="1"> Tu-in Gilead gam sung Tishbe khua panin Tishbe mi Elijah in Ahab kiangah, “A mai-ah ka dinna Israel Pasian, Topa a nungta ahih mah bangin keima thu tawh loin daitui ahi a, guah ahi zongin hong tung ding kumte sungah om lo ding hi,” a ci hi. </VERS>
            <VERS vnumber="2"> Tua ciangin ama kiangah Topa’ thu hong tunga, </VERS>
            <VERS vnumber="3"> “Hih lai panin kihemin nisuahna lamah kihei inla, Jordan nisuahna lam Kherith lui-ah bu in. </VERS>
            <VERS vnumber="4"> Nangmah in lui panin tui na dawn ding hi. Tua lai-ah nangmah a hong vak dingin va-akte thu ka piazo hi,” a ci hi. </VERS>
            <VERS vnumber="5"> Tua ahih ciangin amah pai-in Topa’ thugen bangin gamta a, Jordan nisuahna lam Kherith lui gei-ah a om hi. </VERS>
            <VERS vnumber="6"> Tua ciangin va-akte in ama kiangah zing le nitakin anlum le sa puak a, amah in lui panin tui a dawn hi. </VERS>
            <VERS vnumber="7"> Tua gam sungah guah zu lo ahih manin tawlkhat khit ciangin a lui a kang hi.
            </VERS>
            <VERS vnumber="8"> Tua ciangin Elijah kiangah Topa’ thu hong tunga, </VERS>
            <VERS vnumber="9"> “Ding inla, Sidon mite’ khua Zaath-ah pai-in tua lai-ah om in. Tua lai-ah nangmah a hong vak dingin meigongnu khat thu ka piazo hi,” a ci hi. </VERS>
            <VERS vnumber="10"> Tua ahih ciangin amah dingin Zaath-ah a pai hi. Khuapi kulhkongpi a tun ciangin, meigongnu khat in sing na tom hi. Amah in tua nu samin, “Ka dawn theih nadingin beel khat sungah tui tawm hong paipih in,” a ci hi. </VERS>
            <VERS vnumber="11"> Tua nu in paipih dingin a kisak laitakin, amah in tua nu samin, “Anlum neu khat hong tawi kawm in,” a ci hi. </VERS>
            <VERS vnumber="12"> Tua ciangin amah in, “Topa na Pasian a nungta ahih mah bangin emsa bangmah ka nei kei a, beel sungah annel khutdim khat le um sungah sathau tawmno khat bek om hi. Tu-in keimah le ka tapa adingin tuate bawlin kote in ka nek theih nadingun singkang nih khawng a tom ka hi a, tua ciangin a si ta ding ka hi uh hi,” a ci hi. </VERS>
            <VERS vnumber="13"> Tua ciangin Elijah in ama kiangah, “Lunghimawh kei in; pai inla na gensa bangin an hong bawl in. Kei adingin mohneu khat hong bawlsak masa-in kei kiangah hong paipih inla, tua khit ciangin nang le na tapa ading bawl in. </VERS>
            <VERS vnumber="14"> Bang hang hiam cih leh Israel Pasian, Topa in hih bangin ci hi: ‘Topa in leitungah guah a zuksak ni matengin beel sunga annel bei lo dinga, um sunga sathau zong kiam ngei lo ding hi,’ ci hi,” a ci hi. </VERS>
            <VERS vnumber="15"> Tua ciangin amah pai-in Elijah’ gensa bangin hih hi. Tua nu le amah le tua nu’ innkuan in ni tampi sung ne uh hi. </VERS>
            <VERS vnumber="16"> Elijah’ tungtawnin Topa’ thugen bangin beel sunga annel bei lo a, um sunga sathau zong kiam ngei lo hi.
            </VERS>
            <VERS vnumber="17"> Hih thu khit ciangin inn sung nupi ahi numei’ tapa a ci na hi. A natna nasia mahmah ahih manin gim semsemin a si hi. </VERS>
            <VERS vnumber="18"> Tua ciangin amah in Elijah kiangah, “Pasian’ mipa aw, kei’ langkhat ah bang thu nei na hi hiam? Ka khialhna a pholak ding ka tapa’ sihna a piangsak dingin kei kiangah nong pai hi,” a ci hi. </VERS>
            <VERS vnumber="19"> Tua ciangin amah in tua nu kiangah, “Na tapa hong pia in,” a ci hi. Amah in tua nu’ ang panin amah la-in ama giahna innkhumzangah puato-in ama lupna tungah a sial hi. </VERS>
            <VERS vnumber="20"> Tua ciangin Topa’ tungah kiko-in, “Topa ka Pasian aw, ama tapa thahna tawh ka peemna meigongnu’ tung nangawnah gimna hong tungsak na hi hiam?” a ci hi. </VERS>
            <VERS vnumber="21"> Tua ciangin naupang tungah amah thumvei kikhuangin Topa’ tungah kiko a, “Topa ka Pasian aw, hih naupang hingkiksak in,” a ci hi. </VERS>
            <VERS vnumber="22"> Tua ciangin Topa in Elijah’ aw ngai hi; naupang hong nakkikin a hingkik hi. </VERS>
            <VERS vnumber="23"> Tua ciangin Elijah in naupang la-in innkhumzang panin inn sungah paipihsuk a, a nu kiangah a pia hi. Tua ciangin Elijah in, “En in, na tapa nungta hi,” a ci hi. </VERS>
            <VERS vnumber="24"> Numei in Elijah kiangah, “Nang, Pasian’ mi na hihna le Topa in nang tungtawnin thu a gen takpi ahihna tu-in ka thei hi,” a ci hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Ni tampi khit a kum thumna kumin Elijah’ tungah Topa’ thu hong tunga, “Pai in, Ahab kiangah nangmah kilak in. Tua ciangin keimah in leitungah guah ka zusak ding hi,” a ci hi. </VERS>
            <VERS vnumber="2"> Tua ahih ciangin Ahab kiangah amah a kilaktawm dingin Elijah a pai hi. Tu-in Samaria-ah kialpi nasia hi. </VERS>
            <VERS vnumber="3"> Tua ciangin Ahab in kumpi inn sung a ukpa Obadiah sam hi. (Obadiah in nakpitakin Topa zahtak hi; </VERS>
            <VERS vnumber="4"> Jezebel in Topa’ kamsangte a hon thah lai-in Obadiah in kamsang zakhat la-in sawmnga sawmnga-in leihawm sungah seel a, amaute anletui tawh a vak hi.) </VERS>
            <VERS vnumber="5"> Tua ciangin Ahab in Obadiah kiangah, “Gam sung ciktui omna khempeuh le kuam omna khempeuh ah va pai in. Lopa mu-in sakolte le la-sakolte i hinsuah zo kha dinga, ganhingte pawlkhat i sum kei ding hi,” a ci hi. </VERS>
            <VERS vnumber="6"> Tua ciangin amaute in a et dingun leitang hawm uh hi. Ahab mahmah mun khat lamah pai-in Obadiah mahmah a mun dang khat lamah a pai hi.
            </VERS>
            <VERS vnumber="7"> Obadiah lamkalah a om laitakin, Elijah in amah na dawntuah hi. Obadiah in amah thei-in a mai lei ngatin puk a, “Ka to Elijah, nang na hi hiam?” a ci hi. </VERS>
            <VERS vnumber="8"> Tua ciangin amah in dawngin, “Keimah ka hi hi. Pai-in na topa kiangah, ‘Elijah hih lai-ah om hi,’ ci in,” a ci hi. </VERS>
            <VERS vnumber="9"> Amah in, “Hong thah dingin Ahab’ khut sungah na nasem pa nong piak nadingin bang thu-ah khial ka hi hiam? </VERS>
            <VERS vnumber="10"> Topa na Pasian a nungta ahih mah bangin nangmah a zong dingin ka topa in a sawl lohna minam ahi a, kumpi gam ahi zongin om lo hi. Amaute in, ‘Hih lai-ah amah om lo hi,’ a cih uh ciangin, amaute in nang hong muh lohna thu amah in kumpi gam ahi a, minam ahi zongin kiciamsak hi. </VERS>
            <VERS vnumber="11"> Tu-in nangmah in, ‘Pai-in na topa kiangah, “Hih lai-ah Elijah om hi,” ci in,’ nong ci hi. </VERS>
            <VERS vnumber="12"> Nang kiang panin kei ka pai khiat phetin ka theih lohna munah Topa’ kha in nang hong pua ding hi. Kei va pai-in Ahab kiangah genin amah in nang hong muh loh ciangin, ka khangno lai a kipanin keimah na nasem pa in Topa a zahtak hinapi-in, amah in kei hong that ding hi. </VERS>
            <VERS vnumber="13"> Jezebel in Topa’ kamsangte a thah lai-in Topa’ kamsangte mi zakhat, sawmnga sawmnga-in leihawm sungah seelin, amaute anletui tawh ka vakna thu ka topa tungah hong kigen nai lo ahi hiam? </VERS>
            <VERS vnumber="14"> Tu-in nangmah in, ‘Pai-in na topa kiangah, “Hih lai-ah Elijah om hi,” ci in,’ nong ci hi. Tua hileh amah in kei hong that ding hi,” a ci hi.
            </VERS>
            <VERS vnumber="15"> Tua ciangin Elijah in, “A mai-ah ka dinna Vanglian Topa a nungta ahih mah bangin, tuni-in ama kiangah kei mahmah ka kilak taktak ding hi,” a ci hi. </VERS>
            <VERS vnumber="16"> Tua ahih ciangin Ahab tawh a kimu dingin Obadiah pai-in ama kiangah a gen hi. Tua ciangin Elijah tawh a kimu dingin Ahab hong pai hi.
            </VERS>
            <VERS vnumber="17"> Ahab in Elijah a muh ciangin, “Israel mite a lungkhamsak pa, nang na hi hiam?” a ci hi. </VERS>
            <VERS vnumber="18"> Amah in dawngin, “Keimah in Israel mite ka lungkhamsak kei hi. Nang in Topa’ thupiaknate nusia-in Baal-te zui na hih manin nang le na pa’ innkuan in na lungkhamsak uh hi. </VERS>
            <VERS vnumber="19"> Tua ahih ciangin tu-in mi sawl inla, Karmel Mual kei kiangah Israel-te khempeuh le Jezebel’ sabuai-ah an a ne Baal kamsang zali le sawmnga le Asherah kamsang za lite hong khawm in,” a ci hi.
            </VERS>
            <VERS vnumber="20"> Tua ahih ciangin Ahab in Israel mite khempeuh kiangah mi sawlin, Karmel Mual-ah Israel mite le kamsangte khawmsak hi. </VERS>
            <VERS vnumber="21"> Tua ciangin mi khempeuh’ nai-ah Elijah hong pai-in, “Ngaihsutna kibang lo thu nih kikalah bang tanvei khensat loin om niloh ding na hi uh hiam? Topa pen Pasian ahihleh amah zui un; tua hi loin Baal pen Pasian ahihleh amah zui un,” a ci hi. Ahi zongin mite in kam khat beek dawng lo uh hi. </VERS>
            <VERS vnumber="22"> Tua ciangin Elijah in mite kiangah, “Kei, kei bekbek, Topa’ kamsang sung panin ka omlai a, ahih hangin Baal kamsangte mihing zali le sawmnga om hi. </VERS>
            <VERS vnumber="23"> Kote tungah bawngtal nih hong pia un. Amau adingin bawngtal khat amaute teelsak unla, semnen sakin sing tungah koihsak unla, ahih hangin a tungah mei koihsak kei un. Tua ciangin keimah in a bawngtal khat bawlin sing tungah koihin, a tungah mei ka koih kei ding hi. </VERS>
            <VERS vnumber="24"> Tua ciangin note in na pasian tung uhah thu ngen unla, keimah in zong Topa’ tungah thu ka ngen ding hi. Tua ciangin thungetna mei tawh hong pia pasian pen Pasian taktak ahi hi,” a ci hi. Tua ciangin mi khempeuh in dawngin, “Hih na thugen hoih hi,” a ci uh hi. </VERS>
            <VERS vnumber="25"> Tua ciangin Elijah in Baal kamsangte kiangah, “Note tam na hih manun note adingin bawngtal khat teel unla bawl masa un. Tua ciangin na pasian uh tungah thu ngen unla, ahih hangin a tungah mei koih kei un,” a ci hi. </VERS>
            <VERS vnumber="26"> Tua ciangin amaute in amaute tungah a kipia bawngtal la-in bawl uh a, zingsang a kipan sun dong Baal tungah thu ngenin, “Baal aw, kote hong dawng in,” a ci uh hi. Ahih hangin awging om lo a, kuamah in dawng lo hi. Tua ciangin amau’ bawlsa biakna tau-ah amaute diang uh hi. </VERS>
            <VERS vnumber="27"> Sun ciangin Elijah in amaute zahpihin, “Amah pen pasian ahih ciangin a gingin kiko un. Amah in thu a lungngaih laitak, ahih kei leh mun dangah pai khia, ahih kei leh khualzin, ahih kei leh amah ihmu-in phot ding kisam hi khathei ding hi,” a ci hi. </VERS>
            <VERS vnumber="28"> Tua ciangin amaute a gingin kiko-in, amau’ ngeina bangin namsaute le sikzumte tawh, amaute tungah si a luan dongin ki-atin kisun uh hi. </VERS>
            <VERS vnumber="29"> Sunkim khit ciangin biakpiak hun dong mateng amaute awngsuak uh a, ahih hangin awging om lo hi. Kuamah in dawng lo a, kuamah in don lo hi.
            </VERS>
            <VERS vnumber="30"> Tua ciangin Elijah in mi khempeuh kiangah, “Ka kiang nai-ah hong pai un,” a ci hi. Tua ciangin mi khempeuh ama kiang nai-ah hong pai uh hi. Tua ciangin amah in Topa’ biakna tau a kisupaisa khat puahkik hi. </VERS>
            <VERS vnumber="31"> “Israel, nangma min hi ding hi,” ci-in Topa’ thu a tunna Jakob’ tapa minam sawm le nihte tawh kizui-in Elijah in suangtum sawm le nih la hi. </VERS>
            <VERS vnumber="32"> Tua ciangin tua suangte tawh Topa’ minin biakna tau khat lam hi. Amah in khaici lawh nih a ta zo dingin a lian hawklam khat biakna tau kimkotah bawl hi. </VERS>
            <VERS vnumber="33"> Tua ciangin amah in a ngeina bangin a sing koih a, a bawngtal semnenin a sing tungah koih hi. Tua ciangin amah in, “Beel li sungah tui dim unla, meihal biakna tau tung le a sing tungah sung un,” a ci hi. </VERS>
            <VERS vnumber="34"> Tua ciangin amah in, “A nihveina hih un,” a ci hi. Tua ciangin amaute in a nihveina hih uh hi. Tua ciangin amah in, “A thumveina hih un,” a ci hi. Tua ciangin amaute in a thumveina hih leuleu uh hi. </VERS>
            <VERS vnumber="35"> Tua ciangin biakna tau kimkotah tui luang a, a hawklam zong tui tawh kidim hi.
            </VERS>
            <VERS vnumber="36"> Biakpiak hun ciangin kamsang Elijah a nai-ah hong pai-in, “Abraham, Isaac le Israel Pasian, Topa aw, nang pen Israel sungah Pasian na hihna le kei pen nangma nasem ka hihna le hih nate khempeuh nangma thu tawh ka hihna thu tuni-in kitheisak in. </VERS>
            <VERS vnumber="37"> Topa aw, nangmah Pasian na hihna le amaute’ lungsim na heikikna thu hih mite in a theih nadingin hong dawng in, Topa aw, hong dawng in,” a ci hi. </VERS>
            <VERS vnumber="38"> Tua ciangin Topa’ meikuang hong kia a, a meihal biakna, a sing, a suangte le a leivui kangtumin, hawklam sunga om tui nangawn kangcip hi. </VERS>
            <VERS vnumber="39"> Mi khempeuh in tua thu a muh uh ciangin a mai uh leilam ngatin puk uh hi. Amaute in, “Topa pen Pasian ahi hi; Topa pen Pasian ahi hi,” a ci uh hi. </VERS>
            <VERS vnumber="40"> Tua ciangin Elijah in amaute kiangah, “Baal kamsangte man un; amaute khat zong suaktasak kei un,” a ci hi. Tua ciangin amaute in man uh hi. Elijah in Kishon lui-ah amaute paipih sukin tua lai-ah amaute a that hi.
            </VERS>
            <VERS vnumber="41"> Tua ciangin Elijah in Ahab kiangah, “Paito inla, an ne-in tui dawn in; bang hang hiam cih leh guahpi huging om hi,” a ci hi. </VERS>
            <VERS vnumber="42"> Tua ahih ciangin anne tuidawn dingin Ahab paito hi. Karmel Mual dawnah Elijah paito a, a mahmah leilakah kun sukin a khukte kikalah a maitang a phum hi. </VERS>
            <VERS vnumber="43"> Tua ciangin a nasem pa kiangah, “Tu-in paito in; tuipi lam va en in,” a ci hi. Amah paito-in khuadak a, “Bangmah om lo hi,” a ci hi. Tua ciangin amah in, “Sagih vei paikik in,” a ci hi. </VERS>
            <VERS vnumber="44"> A sagihveina ciangin amah in, “Khuttum cia bang meii tawmno khat tuipi panin hong kaito hi,” a ci hi. Tua ciangin amah in, “Paito-in Ahab kiangah, ‘Guah in hong khak kha ding ahih manin na leeng kithawi inla paisuk in,’ va ci in,” a ci hi. </VERS>
            <VERS vnumber="45"> Tomno sungin meiite le huih tawh van hong vom a, guah tampi a zu hi. Ahab a leeng tungah tuangin Jezreel-ah a pai hi. </VERS>
            <VERS vnumber="46"> Tua ciangin Elijah tungah Topa’ vangliatna hong tung hi. Amah in a kawng gakin Jezreel khua lutna dongah Ahab’ mai-ah na tai hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Ahab in Jezebel kiangah Elijah’ hih khempeuh le namsau tawh kamsangte khempeuh a thah khitna thu a gen hi. </VERS>
            <VERS vnumber="2"> Tua ciangin Jezebel in Elijah kiangah kamtai khat sawlin, “Zing ciang tubang hunin amaute na thah bangin nangmah kong thah kei taak le pasian-te in kei hong dawm kei tahen,” cisak hi. </VERS>
            <VERS vnumber="3"> Tua ciangin amah lau a, kithawi-in a suahtak nadingin pai khia a, Judah-te’ khua Beersheba tungin tua lai-ah a nasem pa nusia hi.
            </VERS>
            <VERS vnumber="4"> Ahih hangin a mahmah gamlakah ni khat lam pailai-in poding kung nuai khatah a tu hi. Tua ciangin amah in a sih nading thu ngenin, “Pha zo hi; tu-in Topa aw, ka nuntakna hong la ta in; bang hang hiam cih leh ka pate sangin kei ka hoih zaw kei hi,” a ci hi. </VERS>
            <VERS vnumber="5"> Tua ciangin poding kung khat nuai-ah amah lumsukin a ihmu hi. Tua laitakin vantungmi khat in amah lawngin ama kiangah, “Tho inla an ne in,” a ci hi. </VERS>
            <VERS vnumber="6"> Amah khuadak a, ama lutang gei suang sa tungah a ki-em moh khat le tui hai khat na om hi. Amah in tuate ne-in dawnin lumkik hi. </VERS>
            <VERS vnumber="7"> Tua ciangin Topa’ vantungmi a nihveina hong paikikin amah lawng a, “Tho inla an ne in; tua hikeileh nang adingin khualzinna haksa lua ding hi,” a ci hi. </VERS>
            <VERS vnumber="8"> Tua ciangin amah tho a, an ne-in tui dawn a, tua an thahatna tawh Pasian’ mual Horeb ciang dong sun sawmli le zan sawmli sung a pai hi.
            </VERS>
            <VERS vnumber="9"> Tua ciangin leihawm khatah amah tungin tua lai-ah giak hi. Topa in Elijah hopih a, “Elijah, hih lai-ah bang hih na hi hiam?” a ci hi. </VERS>
            <VERS vnumber="10"> Amah in, “Vanglian Pasian, Topa adingin ka huaiham mahmah hi; bang hang hiam cih leh Israel mite in na thuciamna nusia-in, na biakna taute lawn khia uh a, namsau tawh na kamsangte that hi; kei, kei bekbek ka omlai hi. Amaute in kei nangawn thah dingin hong zong lai uh hi,” a ci hi. </VERS>
            <VERS vnumber="11"> Tua ciangin amah in, “Paikhia inla, mual tung, Topa’ mai-ah ding in,” a ci hi. Tua ciangin Topa in hong nawk a, a lian a khauh huihpi in mualte semkhamin Topa’ mai-ah suangtumte sukham a, ahih hangin huihpi sungah Topa om lo hi. Huihpi nun a daih khit ciangin zin liing a, ahih hangin zinliing sungah Topa om lo hi. </VERS>
            <VERS vnumber="12"> Zinliing khit ciangin meikuang om a, ahih hangin meikuang sungah zong Topa om lo hi. Meikuang khit ciangin aw nem neu khat a ging hi. </VERS>
            <VERS vnumber="13"> Elijah in a zak ciangin a puan tawh a mai tuamin pai khia a, leihawm lutna-ah ding hi. Ama kiangah aw khat hong ging a, “Elijah, hih lai-ah bang hih na hi hiam?” a ci hi. </VERS>
            <VERS vnumber="14"> Amah in, “Vanglian Pasian, Topa adingin ka huaiham mahmah hi; bang hang hiam cih leh Israel mite in na thuciamna nusia-in, na biakna taute lawn khia uh a, namsau tawh na kamsangte that uh hi; kei, kei bekbek ka omlai hi. Amaute in kei nangawn thah dingin hong zong lai uh hi,” a ci hi. </VERS>
            <VERS vnumber="15"> Tua ciangin Topa in ama kiangah, “Pai in, Damaskas gamlak na lampi-ah ciahkik in. Na tun ciangin Syria gam kumpi dingin Hazael sathau na nilh ding hi. </VERS>
            <VERS vnumber="16"> Tua ciangin Israel kumpi dingin Nimshi’ tapa Jehu sathau na nilh ding hi. Tua ciangin nangma munah kamsang dingin Abelmeholah khuami Shafat’ tapa Elisha sathau na nilh ding hi. </VERS>
            <VERS vnumber="17"> Jehu in Hazael’ namsau panin a suakta peuhpeuh that ding hi. Elisha in Jehu’ namsau panin a suakta peuhpeuh that ding hi. </VERS>
            <VERS vnumber="18"> Ahi zongin Baal mai-ah a kun nai lo, amah a nam nai lo mihing tul sagih Israel sungah ka siit ding hi,” a ci hi.
            </VERS>
            <VERS vnumber="19"> Tua ahih ciangin tua lai panin amah pai khia a, ama neihsa a bawngtal kap sawm le nih tawh lo a kho Shafat’ tapa Elisha mu a, amah a sawm le nihna tawh a kho ahi hi. Elijah in ama gei nawkin ama tungah a puan lawn hi. </VERS>
            <VERS vnumber="20"> Tua ciangin amah in a bawngtalte nusia-in Elijah’ nungah tai a, “Ka nu le ka pa kam vaikhakin hong namsak phot in; tua ciangin nang kong zui ding hi,” a ci hi. Amah in Elisha kiangah, “Paikik in; nang hong khaktan ka hi hiam?” a ci hi. </VERS>
            <VERS vnumber="21"> Tua ciangin amah a zuihna panin ciahkik a, a bawngtal kolte la-in a bawngtalte go a, a sate bawngtal kolte tawh huanin mite tungah pia a, amaute in a ne uh hi. Tua ciangin amah kithawi-in Elijah’ nung zui a, ama na a sem hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Syria kumpipa Benhadad in ama galkap khempeuh khawm hi. Amah a huh ding kumpi sawmthum le nih le sakolte le leengte om hi. Amah paito-in Samaria umcihin sim gawp hi. </VERS>
            <VERS vnumber="2"> Amah in Israel kumpi Ahab khuapi sungah kamtaite sawlin ama kiangah, “Benhadad in hih bangin ci hi: </VERS>
            <VERS vnumber="3"> ‘Na ngun le na kham keima a’ hi a, na zi hoih pente le na tate zong keima-a’ mah ahi hi,’ ci hi,” cisak hi. </VERS>
            <VERS vnumber="4"> Tua ciangin Israel kumpipa in dawngin, “Na gen mah bangin, ka topa, kumpipa aw, kei le ka neih khempeuh nangma a’ ahi hi,” a ci hi. </VERS>
            <VERS vnumber="5"> Kamtaite hong paikikin, “Benhadad in hih bangin ci hi: ‘Nang kiangah mi hong sawlin, “Kei tungah na ngun le na kham, na zite le na tate hong pia in,” kong cisak hi. </VERS>
            <VERS vnumber="6"> Ahi zongin zing ciang tubang hunin nangma kiangah ka nasemte kong sawl dinga, amaute in nangma inn le na nasemte’ inn sung thawi-in, amau’ deih peuhpeuh hong la ding uh hi,’ ci hi,” cisak hi.
            </VERS>
            <VERS vnumber="7"> Tua ciangin Israel kumpipa in gam sung upa khempeuh samin, “Tu-in ciamteh un, hih mipa in buaina a zonna thei un; bang hang hiam cih leh ka zite le ka ngun le ka kham a la dingin mi hong sawl a, ama thu ka nial kei hi,” a ci hi. </VERS>
            <VERS vnumber="8"> Tua ciangin upa khempeuh le mi khempeuh in ama kiangah, “Don kei inla, zong thukim kei in,” a ci uh hi. </VERS>
            <VERS vnumber="9"> Tua ahih ciangin amah in Benhadad’ kamtaite kiangah, “Ka to kumpipa kiangah hih bangin gen un: ‘Na nasem pa’ tung panin nong kalh masak kong pia ding hi; ahih hangin a nihna kong piazo kei hi, ci hi,’ ci un,” a ci hi. Tua ciangin kamtaite kihem khia-in ama tungah thu tunkik uh hi. </VERS>
            <VERS vnumber="10"> Benhadad in ama kiangah mi sawlin, “Samaria leitang pen kei hong zui khempeuh’ khutkuak a dimzawh taak leh, pasian-te in kei hong dawm kei tahen,” a ci hi. </VERS>
            <VERS vnumber="11"> Tua ciangin Israel kumpipa in dawngin, “Ama kiangah gen un: ‘Gal a zawh khit ciangin galhiam a suah khia pa bangin galsim dingin galhiam a kuah lai pa kiphasak kei hen,’ ci un,” a ci hi. </VERS>
            <VERS vnumber="12"> Bukte sungah kumpite tawh zu ne-in Benhadad a om laitakin hih thu a zak ciangin amah in a mite kiangah, “Panmun la un,” a ci hi. Tua ciangin amaute in khuapi a sim gawp dingin panmun a la uh hi.
            </VERS>
            <VERS vnumber="13"> Tua ciangin Israel kumpi Ahab kiang nai-ah kamsang khat hong pai-in, “Topa in hih bangin ci hi: Hih mihon tampi khempeuh na mu hiam? En in, tuni-in nangma khut sungah kong pia ding hi. Tua ciangin keimah, Topa ka hihna na thei ding hi, ci hi,” a ci hi. </VERS>
            <VERS vnumber="14"> Tua ciangin Ahab in, “Kua tawh hi ding hiam?” a ci hi. Amah in, “Topa in hih bangin ci hi: Gamte a ukte’ nasemte tawh, ci hi,” a ci hi. Tua ciangin amah in, “Kua in galsim pan ding hiam?” a ci hi. Amah in dawngin, “Nangmah in na pan ding hi,” a ci hi. </VERS>
            <VERS vnumber="15"> Tua ciangin amah in gamte a ukte’ nasemte khawm a, amaute zanih le sawmthum le nih ahi hi. Amaute’ khit ciangin amah in Israel mi khempeuh, tulsagih a khawm hi.
            </VERS>
            <VERS vnumber="16"> Tua ciangin Benhadad, bukte sungah amah a huh kumpi sawmthum le nihte tawh zukhamin a om laitak sun hunin amaute kuan khia uh hi. </VERS>
            <VERS vnumber="17"> Gam a ukte’ nasemte kuan khia masa uh hi. Tua ciangin Benhadad in thukante sawl khia a, amaute in ama kiangah, “Samaria panin mi hong kuan khia uh hi,” ci-in zasak uh hi. </VERS>
            <VERS vnumber="18"> Amah in, “Kilemna a bawl dingin hong pai ahihleh a hingin amaute man un. Tua ahih kei a, a hong sim dingin amaute a hong pai ahih le zong amaute a hing mahin man un,” a ci hi.
            </VERS>
            <VERS vnumber="19"> Tua ahih ciangin gamte a ukte’ nasemte le amaute a zui galkapte, khuapi panin kuan khia uh hi. </VERS>
            <VERS vnumber="20"> Mi khempeuh in amau’ kisikpih ciat that uh hi. Syria-te tai-in Israel mite in amaute delh uh a, ahih hangin Syria kumpipa Benhadad sakol tung tuangte tawh sakol khatin tai hi. </VERS>
            <VERS vnumber="21"> Tua ciangin Israel kumpipa pai khia-in sakolte le leengte man a, Syria-te tampi tak a that hi.
            </VERS>
            <VERS vnumber="22"> Tua ciangin Israel kumpipa kiang nai-ah kamsangpa hong pai-in ama kiangah, “Hong pai in, nangmah kithakhauhsak inla, na hih ding thu limtakin ngaihsun in; bang hang hiam cih leh khuakhal ciangin Syria kumpipa nangmah simin hong kuantokik ding hi,” a ci hi.
            </VERS>
            <VERS vnumber="23"> Tua ciangin Syria kumpipa’ nasemte in ama kiangah, “Amaute’ pasian-te pen mual tung pasian-te hi a, tua ahih ciangin eite sangin amaute hat zaw uh hi. Ahih hangin zanglei-ah amaute do lehang amaute sangin eite i hat zaw taktak ding hi. </VERS>
            <VERS vnumber="24"> Hih bangin hih in: Kumpite ama panmun ciat panin khin khia inla, amaute’ munah galkapmaangte koih in. </VERS>
            <VERS vnumber="25"> Tua ciangin na taansa galkap tawh a kibang galkap, sakol tangin sakol, leeng tangin leeng khawm in. Tua ciangin zanglei-ah amaute i do dinga, amaute sangin eite i hat zaw taktak ding hi,” a ci uh hi. Tua ciangin amah in amau’ thu ngai-in a hih hi.
            </VERS>
            <VERS vnumber="26"> Khuakhal ciangin Benhadad in Syria-te khawmin Israel mite a sim dingin Afek-ah a kuanto hi. </VERS>
            <VERS vnumber="27"> Tua ciangin Israel mite kikhawmin, lam-an kiguan a, amaute a do dingin a kuan uh hi. Israel mite in amaute’ mai-ah keelhon neu nih bangin giahphual sat uh a, Syria-te ahihleh gam sung khempeuh dim uh hi. </VERS>
            <VERS vnumber="28"> Tua ciangin Pasian’ mi khat a nai-ah hong pai-in Israel kumpipa kiangah, “Topa in hih bangin ci hi: ‘Syria-te in, “Topa pen mual tung pasian hi a, amah pen kuamsung pasian hi lo hi,” ci uh ahih manin hih a lian mihonpi khempeuh nangma khut sungah kong pia dinga, keimah, Topa ka hihna na thei ding hi,’ ci hi,” a ci hi. </VERS>
            <VERS vnumber="29"> Amaute a kimaituahin ni sagih sung giahphual satin om uh hi. A ni sagih ni-in gal kido uh hi. Israel mite in Syria-te ni khat sungin khe galkap tul zakhat vatlum uh hi. </VERS>
            <VERS vnumber="30"> Tua ciangin a omlaite Afek khuapi-ah tai uh a, ahi zongin tuate mi tul sawmnih le tulsagih pen khuapi kulh in cipnelh hi. Benhadad zong tai a, khuapi sunga inndei sung nung khatah a lut hi.
            </VERS>
            <VERS vnumber="31"> Tua ciangin a nasemte in ama kiangah, “Israel kumpite pen hehpihna a nei kumpite hi, ci-in i za hi. Puanhampi i kawngah teengin i lu tungah khauhual vialin Israel kumpipa kiangah pai ni; amah in na nuntakna hong suaktasak kha ding hi,” a ci uh hi. </VERS>
            <VERS vnumber="32"> Tua ahih ciangin amaute in a kawng uhah puanhampi teengin a lu uhah khauhual vialin Israel kumpipa kiangah pai uh a, “Na nasem pa Benhadad in, ‘Kong thum hi, kei hong nungtasak in,’ ci hi,” a ci uh hi. Amah in, “Amah nungta lai ahi hiam? Amah ka sanggam bang ahi hi,” a ci hi. </VERS>
            <VERS vnumber="33"> Tu-in mite in a lim en cikin ama tung panin a theih uh ciangin, “Hi hi, amah nungta lai hi,” a ci uh hi. Tua ciangin amah in, “Pai unla amah hong paipih un,” a ci hi. Tua ciangin ama kiangah Benhadad hong pai khia hi. Ahab in leeng tung ama kiangah Benhadad kahtosak hi. </VERS>
            <VERS vnumber="34"> Tua ciangin Benhadad in ama kiangah, “Ka pa in na pa’ tung panin a lak khuapite kong piakik ding hi. Ka pa in Samaria-ah a bawl mah bangin Damaskas-ah nang adingin sumbuk na bawl thei ding hi,” a ci hi. Tua ciangin Ahab in, “Hih na thugente’ hangin nang kong suaktasak ding hi,” a ci hi. Tua ahih ciangin amah in thuciamna khat amah tawh bawlin a ciahsak hi.
            </VERS>
            <VERS vnumber="35"> Tua ciangin Topa’ thupiakna tawh kamsangte’ tapate khat in a lawmte khat kiangah, “Hong sat in, kong thum hi,” a ci hi. Ahih hangin a mipa in amah sat nuam lo hi. </VERS>
            <VERS vnumber="36"> Tua ciangin amah in a lawmpa kiangah, “Nangmah in Topa’ thu mang lo na hih manin, kei kiang panin na pai khiat khit phetin humpinelkai khat in nang hong that ding hi,” a ci hi. Ama kiang panin amah a kihepkhiat khit phetin humpinelkai khat in amah dawntuahin petlum pah hi.
            </VERS>
            <VERS vnumber="37"> Tua ciangin amah in midang khat mu a, “Hong sat in, kong thum hi,” a ci hi. Tua ciangin mipa in amah nakpitakin satin amah liamsak hi. </VERS>
            <VERS vnumber="38"> Tua ciangin kamsangpa kihem khia-in lam gei-ah kumpipa ngak a, a mit tung puan tawh tuamin a mel a seel hi. </VERS>
            <VERS vnumber="39"> Kumpipa in a nawk laitakin kumpipa tungah amah kiko-in, “Na nasem pa gal sungah kuan hi. Galkap khat in kei kiangah gal matsa mi khat hong paipih a, ‘Hih mipa kem in; amah na taisuah leh ama nuntakna tangin nangma nuntakna hi dinga, ahih kei leh ngun talen khat na liau ding hi,’ hong ci hi. </VERS>
            <VERS vnumber="40"> Na nasem pa hih lai hua lai-ah manlahin ka om kalin amah na mang hi,” a ci hi. Tua ciangin Israel kumpipa in ama kiangah, “Nangma thukhenna bang hi tahen; nang mahmah in na khentawm hi,” a ci hi. </VERS>
            <VERS vnumber="41"> Tua ciangin amah in a mit panin a tuamna thakhatin phelvat hi. Tua ciangin Israel kumpipa in amah pen kamsangte khat ahih lam thei hi. </VERS>
            <VERS vnumber="42"> Tua ciangin amah in ama kiangah, “Topa in hih bangin ci hi: ‘Thah dinga ka seh mipa khah na hih ciangin ama nuntakna tangin nangma nuntakna, ama mite’ tangin nangma mite pai ding hi,’ ci hi,” a ci hi. </VERS>
            <VERS vnumber="43"> Tua ciangin Israel kumpipa a inn-ah a lungkim lo, maikhingin pai a, Samaria a tung hi.</VERS>
        </CHAPTER>
        <CHAPTER cnumber="21">
            <VERS vnumber="1"> Tua laitakin Jezreel khuami Naboth in Samaria kumpi Ahab’ kumpi inn gei-ah leenggui lo khat nei hi. </VERS>
            <VERS vnumber="2"> Hih thu teng khit ciangin Ahab in Naboth kiangah, “Ka inn tawh kinai ahih manin anteh huan dingin ka neih theih nadingin na leenggui lo hong pia in; keimah in tua tang dingin leenggui lo hoih zaw khat kong pia ding hi; ahih kei leh zong nang adingin a hoih zawk ding leh a man ding sum kong pia ding hi,” a ci hi. </VERS>
            <VERS vnumber="3"> Ahih hangin Naboth in Ahab kiangah, “Ka pu ka pate’ gamh nang tungah kong piak ding Topa in hong kham hi,” a ci hi. </VERS>
            <VERS vnumber="4"> Tua ciangin Jezreel khuami Naboth in ama tungah a thugenna hangin hehna le maikhinna tawh Ahab a inn-ah ciah hi; bang hang hiam cih leh amah in, “Ka pu ka pate’ gamh nang tungah kong pia kei ding hi,” ci hi. Amah a lupna tungah lumin a mai hei a, an ne lo hi.
            </VERS>
            <VERS vnumber="5"> Ahih hangin a zi Jezebel ama kiangah hong pai-in, “An a ne lo zah dingin bang hangin na lungsim tua zahin heh ahi hiam?” a ci hi. </VERS>
            <VERS vnumber="6"> Amah in, “Keimah in Jezreel khuami Naboth kiangah thu genin, ‘Sum tawh lei dingin na leenggui lo hong pia in; ahih kei leh zong, na lungkim leh tua tang dingin leenggui lo dang khat kong pia ding hi,’ ka ci hi. Amah in hong dawngin, ‘Nang tungah ka leenggui lo kong pia kei ding hi,’ hong ci hi,” a ci hi. </VERS>
            <VERS vnumber="7"> Tua ciangin a zi Jezebel in, “Tu laitakin Israel mite a ukpa hi lo na hi hiam? Tho-in an ne inla, na lungsim nuamsak in. Keimah in Jezreel khuami Naboth’ leenggui lo nangma tungah kong pia ding hi,” a ci hi.
            </VERS>
            <VERS vnumber="8"> Tua ahih ciangin amah in Ahab’ minin laikhakte gelhin ama min gelhna tawh tua laite tungah gelh a, ama khuapi sungah Naboth tawh a teeng upate le uliante tungah tua laite a khak hi. </VERS>
            <VERS vnumber="9"> Amah in a laite sungah, “An tan ding thu zasak unla, mite’ lak a sangna munah Naboth koih un. </VERS>
            <VERS vnumber="10"> Ama mai-ah mi ginalo nih koihin ama langkhat ah mawhna zong sakin, ‘Nang in Pasian le kumpipa na samsia hi,’ cisak un. Tua ciangin amah la khia unla denglum un,” a ci hi. </VERS>
            <VERS vnumber="11"> Tua ciangin ama khuapi mi, ama khuapi sungah a teeng upate le uliante in amaute tungah Jezebel’ thupuak bangin hih uh hi. Amaute tungah a khak laite sungah a kigelh mah bangin, </VERS>
            <VERS vnumber="12"> amaute in an tan ding thu zasak uh a, mite’ lak a sangna munah Naboth koih uh hi. </VERS>
            <VERS vnumber="13"> Tua ciangin mi ginalo nihte hong pai-in ama mai-ah tu uh hi. Tua ciangin mi ginalo nihte in mite’ omin Naboth’ mawhna zong uh a, “Naboth in Pasian le kumpipa samsia hi,” a ci uh hi. Tua ahih ciangin amaute in khuapi pualamah amah paipih uh a, suang tawh amah denglum uh hi. </VERS>
            <VERS vnumber="14"> Tua ciangin amaute in Jezebel kiangah thu puakin, “Suang tawh Naboth kideng khinzo a, amah sita hi,” a ci uh hi.
            </VERS>
            <VERS vnumber="15"> Jezebel in Naboth suang tawh kidengin a sihna thu a zak phetin Ahab kiangah, “Tho in; sum tawh lei dingin nangma tungah hong piak nop loh, Jezreel khuami Naboth’ leenggui lo tang in; bang hang hiam cih le Naboth nungta nawn lo hi; sita hi,” a ci hi. </VERS>
            <VERS vnumber="16"> Naboth a sihna thu Ahab in a zakphetin, a luah dingin Jezreel khuami Naboth’ leenggui lo ah a paisuk dingin a tho hi.
            </VERS>
            <VERS vnumber="17"> Tua ciangin Tishbe khuami Elijah tungah Topa’ thu hong tunga, </VERS>
            <VERS vnumber="18"> “Tho inla, Samaria-ah a om Israel kumpi Ahab a dawntuah dingin paisuk in. Naboth’ leenggui lo a la dingin tua lai-ah amah om hi. </VERS>
            <VERS vnumber="19"> Nangmah in ama kiangah, ‘Topa in hih bangin ci hi: “That khinin zong luahkhin na hi hiam?” ci hi,’ na ci ding hi. Tua ciangin ama kiangah, ‘Topa in hih bangin ci hi: “Uite in Naboth’ sisan a liahna munah uite in nangma sisan liak ding uh hi,” ci hi,’ ci-in gen in,” a ci hi.
            </VERS>
            <VERS vnumber="20"> Ahab in Elijah a muh ciangin, “Ka galpa aw, kei hong mu na hi hiam?” a ci hi. Amah in dawngin, “Topa’ muhna-ah a sia a gamta dingin nangmah kipiatawm na hih manin nang kong mu hi. </VERS>
            <VERS vnumber="21"> Topa in hih bangin ci hi: Nangma tungah siatna kong tungsak ding hi. Nang kong phiat khia siang dinga, Israel sungah nangma mi sal le sal ahi lo mi pasal khempeuh ka beisak ding hi. </VERS>
            <VERS vnumber="22"> Kei nong hehsakna hang le Israel na khialhsakna hangin Nebat’ tapa Jeroboam’ innkuan le Ahijah’ tapa Baasha’ innkuan bangin nangma innkuan ka bawl ding hi. </VERS>
            <VERS vnumber="23"> Jezebel’ thu zong Topa in genin, ‘Uite in Jezreel khua sungah Jezebel ne ding uh hi,’ ci hi. </VERS>
            <VERS vnumber="24"> Khuapi sungah Ahab’ innkuan a si peuhpeuh uite in ne ding uh hi; gamlakah a si nangma innkuan peuhpeuh huihlak vasate in ne ding uh hi, ci hi,” a ci hi.
            </VERS>
            <VERS vnumber="25"> Ama zi Jezebel in a hanthot Ahab bangin Topa’ muhna-ah a sia a gamta dingin a mahmah a kipiatawm mi kuamah dang om lo hi. </VERS>
            <VERS vnumber="26"> Topa in Israel mite’ mai-ah a hawl khiat Amor mite mah bangin milimte zui-in a kihhuai mahmahin a gamta hi.
            </VERS>
            <VERS vnumber="27"> Ahab in hih thute a zak ciangin a puante balkek a, a pum tungah puanhampi silhin, an tangin puanhampi tungah lum a, maikhingin a vak kawikawi hi. </VERS>
            <VERS vnumber="28"> Tu-in Tishbe khuami Elijah tungah Topa’ thu hong tunga, </VERS>
            <VERS vnumber="29"> “Keima mai-ah bangzahin Ahab a kiniamkhiatna na mu hiam? Keima mai-ah amah kiniamkhiat ahih manin ama hun sungin siatna ka tungsak kei ding hi. Ahih hangin a tapa’ hun sungin ama innkuan tungah siatna ka tungsak ding hi,” a ci hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> Kum thum sung Syria le Israel gal kido loin om uh hi. </VERS>
            <VERS vnumber="2"> Ahih hangin a kum thumna kumin Israel kumpi Ahab kiangah Judah kumpi Jehoshafat va paisuk hi. </VERS>
            <VERS vnumber="3"> Tua ciangin Israel kumpipa in a nasemte kiangah, “Ramoth-gilead eima a’ hi a, eite pau loin omin Syria kumpipa’ khut sung panin i lakkhiat lohna thu na thei uh hiam?” a ci hi. </VERS>
            <VERS vnumber="4"> Tua ciangin amah in Jehoshafat kiangah, “Ramoth-gilead-ah galsim dingin kei nong zui ding hiam?” a ci hi. Jehoshafat in Israel kumpipa kiangah, “Kei a kipan ka mite le ka sakolte nangma a’ ka hi uh hi,” a ci hi.
            </VERS>
            <VERS vnumber="5"> Tua ciangin Jehoshafat in Israel kumpipa kiangah, “Topa thu dong masa in,” a ci hi. </VERS>
            <VERS vnumber="6"> Tua ciangin Israel kumpipa in kamsangte mihing zali bang khawmin amaute tungah, “Ramoth-gilead a sim dingin ka kuan ding hiam, ahih kei le ka thuak ding hiam,” a ci hi. Amaute in, “Kuanto in; bang hang hiam cih leh Topa in kumpipa’ khut sungah hong pia ding hi,” a ci uh hi. </VERS>
            <VERS vnumber="7"> Ahih hangin Jehoshafat in, “Thu i dot theih ding Topa’ kamsang adang khat beek om nawn lo ahi hiam?” a ci hi.
            </VERS>
            <VERS vnumber="8"> Tua ciangin Israel kumpipa in Jehoshafat kiangah, “Topa thu i dot theih nading, Imlah’ tapa Mikaiah a kici mi khat omlai hi. Ahih hangin amah in kei’ thu a hoih gen ngei loin a sia gen den ahih manin amah ka mudah hi,” a ci hi. Tua ciangin Jehoshafat in, “Kumpipa in tua bangin ci kei in,” a ci hi. </VERS>
            <VERS vnumber="9"> Tua ciangin Israel kumpipa in ulian khat samin, “Manlangin Imlah’ tapa Mikaiah hong paipih in,” a ci hi. </VERS>
            <VERS vnumber="10"> Samaria kulhpi lutna ancilna-ah Israel kumpipa le Judah kumpipa Jehoshafat a kumpi tokhom tung uhah tu-in kumpi puan tawh kizemin om uh a, kamsang khempeuh in amau’ mai-ah thu gen uh hi. </VERS>
            <VERS vnumber="11"> Tua ciangin Khenaanah’ tapa Zedekiah in ama adingin sik kite bawl a, “Topa in hih bangin ci hi: ‘Amaute na zawh matengin hihte tawh Syria mite na nawt ding hi,’ ci hi,” a ci hi. </VERS>
            <VERS vnumber="12"> Kamsang khempeuh in zong tua bangmahin genin, “Ramoth-gilead-ah kuanto inla gualzo in; Topa in kumpipa’ khut sungah hong pia ding hi,” a ci uh hi.
            </VERS>
            <VERS vnumber="13"> Tua ciangin Mikaiah a sam dingin a pai kamtai pa in ama kiangah, “Thu kikhatin kamsangte’ thugen pen kumpipa adingin a hoihlam ahi hi. Amaute bangin nang zong gen inla, a hoih lamin gen in,” a ci hi. </VERS>
            <VERS vnumber="14"> Ahih hangin Mikaiah in, “Topa a nungta ahih mah bangin, Topa in kei tungah hong gen thu ka gen ding hi,” a ci hi. </VERS>
            <VERS vnumber="15"> Kumpipa kiangah amah a tun ciangin kumpipa in ama kiangah, “Mikaiah aw, Ramoth-gilead-ah galsim dingin i kuan ding hiam, ahih kei le i thuak ding hiam?” a ci hi. Tua ciangin amah in dawngin, “Kuanto inla va gualzo ve. Topa in kumpipa’ khut sungah hong pia ding hi ven,” a ci hi. </VERS>
            <VERS vnumber="16"> Ahih hangin kumpipa in ama kiangah, “Topa’ min tawh thudang gen loin thuman bek kei tungah nong gen nading bangzah vei hong thuhilh ding ka hi hiam?” a ci hi. </VERS>
            <VERS vnumber="17"> Tua ciangin amah in, “Tuucing a nei lo tuute bangin mualte tungah Israel mi khempeuh a kithehthang ka mu hi. Topa in, ‘Hihte in makai nei lo hi; amaute lungnuam takin a inn ciat uhah ciah hen,’ ci hi,” a ci hi.
            </VERS>
            <VERS vnumber="18"> Tua ciangin Israel kumpipa in Jehoshafat kiangah, “Amah in kei’ thu a hoih gen loin a sia gen ding hi, nang kiangah hong ci khin hi lo ka hi hiam?” a ci hi. </VERS>
            <VERS vnumber="19"> Tua ciangin Mikaiah in, “Tua ahih ciangin Topa’ thu ngai in: Topa a kumpi tokhom tungah tu-in, ama taklam le a veilamah vantung mihonpi a ding ka mu hi. </VERS>
            <VERS vnumber="20"> Tua ciangin Topa in, ‘Amah kuanto-in Ramoth-gilead-ah a va sih nadingin kua in Ahab va zol ding hiam?’ ci hi. Khat in thu khat genin adang khat in thudang khat gen hi. </VERS>
            <VERS vnumber="21"> Tua ciangin kha khat hong madawkin Topa’ mai-ah dinga, ‘Keimah in amah ka va zol ding hi,’ ci hi. </VERS>
            <VERS vnumber="22"> Topa in ama kiangah, ‘Bang lam tawh zol ding na hi hiam?’ a ci hi. Amah in, ‘Keimah pai khia-in, ama kamsangte khempeuh sungah a zuau kha ka va hi ding hi,’ ci hi. Tua ciangin amah in, ‘Nangmah in amah a va zol ding na hi a, nangmah in na zo ding hi; pai khia inla tua bangin va hih in,’ ci hi. </VERS>
            <VERS vnumber="23"> Tua ahih ciangin tu-in en in, Topa in hih na kamsangte khempeuh’ sungah zuaugen kha khat koih khin hi. Topa in nang tawh kisai-in a sia gen khin hi,” a ci hi.
            </VERS>
            <VERS vnumber="24"> Tua ciangin Khenaanah’ tapa Zedekiah a nai-ah hong pai-in Mikaiah a paang bengin, “Nang’ tungah thu a gen dingin Topa’ kha in cikin kei hong nusia-in nang kiang hong tung ahi hiam?” a ci hi. </VERS>
            <VERS vnumber="25"> Tua ciangin Mikaiah in, “En in, nangmah a bu dingin inndei nungah na pai ni ciangin na thei ding hi,” a ci hi. </VERS>
            <VERS vnumber="26"> Tua ciangin Israel kumpipa in, “Mikaiah man unla, khuapisung a ukpa Amon le kumpipa’ tapa Joash kiangah paipihkik un. </VERS>
            <VERS vnumber="27"> Tua ciangin, ‘Kumpipa in hih bangin ci hi: “Hih mipa thong sungah koih unla, lungnuamin kei kong ciahkik matengin anletui tawmno cik bek tawh vak un,” ci hi,’ va ci un,” a ci hi. </VERS>
            <VERS vnumber="28"> Tua ciangin Mikaiah in, “Lungnuam takin nong ciahkik leh Topa in kei’ tungtawnin thu hong gen lo ahi hi,” a ci hi. Tua ciangin amah in, “A kuamah peuh in hih ka thugen za un,” cithuah lai hi.
            </VERS>
            <VERS vnumber="29"> Tua ahih ciangin Israel kumpipa le Judah kumpipa Jehoshafat, Ramoth-gilead-ah kuanto uh hi. </VERS>
            <VERS vnumber="30"> Tua ciangin Israel kumpipa in Jehoshafat kiangah, “Kei ka mel seelin gal sungah kong kuan dinga, ahih hangin nangmah in na kumpi puante nong silh ding hi,” a ci hi. Tua ahih ciangin Israel kumpipa in a mel seelin gal sungah kuan hi. </VERS>
            <VERS vnumber="31"> Tu-in Syria kumpipa in ama leeng a uk mi sawmthum le nihte thu pia-in, “A neu ahi a, a lian tawh ahi zongin kido loin, Israel kumpipa bek tawh na kido ding uh hi,” a ci hi. </VERS>
            <VERS vnumber="32"> Leeng a ukte in Jehoshafat a muh uh ciangin amaute in, “Israel kumpipa hi taktak hi,” a ci uh hi. Tua ahih ciangin amah a do dingin amaute kihei uh hi; tua ciangin Jehoshafat awng khia hi. </VERS>
            <VERS vnumber="33"> Israel kumpipa ahih lohna leeng a ukte in a theih uh ciangin amah a delhna panun amaute nungkik uh hi. </VERS>
            <VERS vnumber="34"> Ahih hangin mi khat in a thal mawk lot a, a galhiam awmdal thep kikalah lutin Israel kumpipa kha hi. Tua ahih ciangin amah in a leeng hawlpa kiangah, “Kei liam ka hih manin hong kihei inla, gal sung panin hong pua khia in,” a ci hi. </VERS>
            <VERS vnumber="35"> Tua ni-in galkidona lian a, nitak a a sih dong Syria-te’ lam maingatin a leeng sungah Israel kumpipa kingamin a om hi. A liamma panin a si luangte leeng taw lamah luang khia hi. </VERS>
            <VERS vnumber="36"> Nitum pawlin galkapte lakah kikona khat hong om a, “Mi khempeuh ama khuapi-ah, mi khempeuh ama gamah!” kici hi.
            </VERS>
            <VERS vnumber="37"> Tua ahih ciangin kumpipa si a, Samaria-ah kipaipih a, amaute in Samaria-ah kumpipa vui uh hi. </VERS>
            <VERS vnumber="38"> Tua ciangin amaute in Samaria bual gei-ah a leeng sil uh a, Topa in a gensa thu tawh kizui-in uite in a sisan liak tumin numei paktatte tua sungah kisil uh hi. </VERS>
            <VERS vnumber="39"> Tu-in Ahab’ gamtatna a omlaite, a hih khempeuh, ama lamsa saiha inn le ama lam khuapi khempeuh, Israel Kumpite’ Khang Tangthu Laibu sungah kigelh hi. </VERS>
            <VERS vnumber="40"> Tua bangin Ahab si a, ama tangin a tapa Ahaziah in uk hi.
            </VERS>
            <VERS vnumber="41"> Israel kumpi Ahab’ kum lina kumin Asa’ tapa Jehoshafat in Judah gamah uk ding kipan hi. </VERS>
            <VERS vnumber="42"> Gam uk dingin a kipatin Jehoshafat kum sawmthum le nga pha a, Jerusalem-ah kum sawmnih le nga sung uk hi. Ama nu’ min Azubah hi a, Shilhi’ tanu ahi hi. </VERS>
            <VERS vnumber="43"> Amah in a pa Asa’ khekhap tawn a, tua lampi panin pial loin, Topa’ muhna-ah a manin gamta hi. Ahi zongin mual tunga biaknate kila khia lo a, mite in tuate tungah biakna pia lai-in paknamtui hal uh hi. </VERS>
            <VERS vnumber="44"> Jehoshafat in Israel kumpipa tawh zong kilemna a bawl hi.
            </VERS>
            <VERS vnumber="45"> Tu-in Jehoshafat’ gamtatna a omlaite, amah in a lah a thahatna le amah in a galdona, Judah Kumpite’ Khang Tangthu Laibu sungah kigelh hi. </VERS>
            <VERS vnumber="46"> A pa Asa’ hun lai-in a omlai pasal paktat pawlte amah in gam sung panin beisak hi.
            </VERS>
            <VERS vnumber="47"> Edom-ah kumpi om lo a, Judah kumpipa’ khutnuai-a a huhpa khat in uk hi. </VERS>
            <VERS vnumber="48"> Jehoshafat in kham zongin Ofir-ah a pai dingin Tarshish teembawte bawl hi. Ahih hangin Eziongeber-ah teembawte sia ahih manin amaute pai lo uh hi. </VERS>
            <VERS vnumber="49"> Tua ciangin Ahab’ tapa Ahaziah in Jehoshafat kiangah, “Teembawte sungah nangma nasemte tawh keima nasemte paikhawmsak in,” a ci hi. Ahih hangin Jehoshafat ut lo hi. </VERS>
            <VERS vnumber="50"> Tua ciangin Jehoshafat si a, David khuapi Jerusalem-ah a pate tawh kivui hi. Tua ciangin ama tangin a tapa Jehoram in a uk hi.
            </VERS>
            <VERS vnumber="51"> Judah kumpipa Jehoshafat’ kum sawm le kum sagihna kumin Ahab’ tapa Ahaziah in Samaria panin Israel tungah uk ding kipan a, amah in Israel tungah kum nih sung uk hi. </VERS>
            <VERS vnumber="52"> Topa’ muhna-ah amah a sia gamta a, ama nu le ama pa le Israel a khialsak Jeroboam’ khekhap mah tawn hi. </VERS>
            <VERS vnumber="53"> Amah in Baal na semin bia a, a pa mah bangin a hihna khempeuh ah Israel Pasian, Topa hehsak hi.</VERS>
        </CHAPTER>
    </BIBLEBOOK>
    <BIBLEBOOK bnumber="12" bname="Kumpi Nihnate" bsname="2KING">
        <CHAPTER cnumber="1">
            <VERS vnumber="1"> Ahab a sih khit ciangin Moab gam in Israel lehdo hi.
            </VERS>
            <VERS vnumber="2"> Samaria-a a inndei tungnung innliim panin Ahaziah kia-in a liam hi. Tua ahih ciangin amah in kamtaite sawlin amaute kiangah, “Pai un, hih natna panin ka damkik zo ding hiam cih thu Ekron pasian, Baalzebub kiangah va dong un,” a ci hi. </VERS>
            <VERS vnumber="3"> Ahih hangin Topa’ vantungmi in Tishbe mi Elijah kiangah, “Ding in, Samaria kumpipa’ kamtaite a dawn dingin paito-in amaute kiangah, ‘Ekron pasian, Baalzebub kiangah thu a dong dingin na pai nadingun Israel sungah Pasian om nawn lo ahi hiam?’ ci in. </VERS>
            <VERS vnumber="4"> Tua ahih ciangin Topa in hih bangin ci hi: ‘Nang pen tu-a na liamna panin na damkik zo nawn kei dinga, na si taktak ding hi, ci hi,’ ci in,” a ci hi. Tua ahih ciangin Elijah zong pai-in a gen hi.
            </VERS>
            <VERS vnumber="5"> Kamtaite zong kumpipa kiangah hong ciahkik uh a, amah in amaute kiangah, “Bang hangin hong ciahkik na hi uh hiam?” na ci hi. </VERS>
            <VERS vnumber="6"> Tua ciangin amaute in ama kiangah, “Kote a dawn dingin mi khat hong pai-in kote kiangah, ‘Note hong sawl kumpipa kiangah paikik unla, Topa in hih bangin ci hi: Ekron pasian, Baalzebub kiangah thu a dong dingin mi na sawl nadingin Israel sungah Pasian om nawn lo ahi hiam? Tua ahih ciangin tu-a na liamna panin na damkik zo nawn kei dinga, na si taktak ding hi,’ hong ci hi,” a ci uh hi. </VERS>
            <VERS vnumber="7"> Amah in amaute kiangah, “Note a dawn dingin hong pai-in hih thute a gen pa a bangci mi ahi hiam?” a ci hi. </VERS>
            <VERS vnumber="8"> Amaute in amah dawngin, “Amah in samulpuan khat silh a, a kawngah savun kawnggak gak hi,” a ci uh hi. Tua ciangin amah in, “Amah pen Tishbe mi Elijah ahi hi,” a ci hi.
            </VERS>
            <VERS vnumber="9"> Tua ciangin kumpipa in ama kiangah mihing sawmnga a ukpa a mihing sawmnga tawh a sawl hi. Mual dawn khatah a tu Elijah kiangah amah paito-in ama kiangah, “Pasian’ mipa aw, kumpipa in, ‘Hong paisuk hen,’ ci hi,” a ci hi. </VERS>
            <VERS vnumber="10"> Ahih hangin Elijah in mihing sawmnga a ukpa dawngin, “Kei pen Pasian’ mi khat ka hih leh, vantung panin meikuang hong paisuk henla, nang le na mihing sawmngate hong kaangtum hen,” a ci hi. Tua ciangin vantung panin meikuang hong paisukin amah le a mihing sawmngate a kaangtum hi.
            </VERS>
            <VERS vnumber="11"> Tua ciangin kumpipa in ama kiangah mihing sawmnga a uk adang khat a mihing sawmnga mah tawh sawlkik hi. Tua ciangin amah paito-in ama kiangah, “Pasian’ mipa aw, kumpipa’ thupiakna hih bang ahi hi: ‘Manlang takin hong paisuk in,’ cihna ahi hi,” a ci hi. </VERS>
            <VERS vnumber="12"> Ahih hangin Elijah in amaute dawngin, “Kei pen Pasian’ mi khat ka hih leh, vantung panin meikuang hong paisuk henla, nang le na mihing sawmngate hong kaangtum hen,” a ci hi. Tua ciangin vantung panin Pasian’ meikuang hong paisukin amah le a mihing sawmngate a kaangtum leuleu hi.
            </VERS>
            <VERS vnumber="13"> Tua ciangin kumpipa in mihing sawmnga a uk a thumna pa a mihing sawmnga mah tawh sawl leuleu hi. Tua ciangin mihing sawmnga a uk a thumna pa paito a, Elijah’ mai-ah hong pai-in khukdinin hong puk a, amah kunh-in, “Pasian’ mipa aw, nangma tungah kong thum hi, keima nuntakna le nangma nasem hih mihing sawmngate’ nuntakna pammaih sa-in hong hehpih in. </VERS>
            <VERS vnumber="14"> En in, vantung panin meikuang hong paisuk a, mihing sawmnga a uk a masa nihte a mi sawmnga tuak uh tawh kaangtum hi. Ahih hangin ka nuntakna pammaih sa-in hong hehpih in,” a ci hi. </VERS>
            <VERS vnumber="15"> Tua ciangin Topa’ vantungmi in Elijah kiangah, “Amah tawh paisuk in; amah kihta kei in,” a ci hi. Tua ahih ciangin amah dingin kumpipa kiangah amah tawh paisuk a, </VERS>
            <VERS vnumber="16"> tua ciangin ama kiangah, “Topa in hih bangin ci hi: ‘Nangmah in Ekron pasian, Baalzebub kiangah thu a dong dingin kamtaite na sawl khin hi. Thudot nading Israel sungah Pasian om nawn lo ahi hiam? Tua ahih ciangin tu-a na liamna panin nang na damkik zo nawn kei dinga, na si taktak ding hi,’ ci hi,” a ci hi.
            </VERS>
            <VERS vnumber="17"> Tua ahih ciangin Elijah’ gensa Topa’ kammal tawh kizui-in amah si hi. Ahaziah in tapa nei lo ahih manin Judah kumpipa Jehoshafat’ tapa Jehoram’ kum nihna kumin, a sanggampa Joram ama tangin kumpi a suak hi. </VERS>
            <VERS vnumber="18"> Ahaziah’ gamtatna a sepsa a omlaite, Israel Kumpite’ Khang Tangthu Laibu sungah kigelh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Topa in pingpei-in vantungah Elijah a lak ding lai-in Elijah le Elisha-te Gilgal panin inn zuanin lamkal a om ahi uh hi. </VERS>
            <VERS vnumber="2"> Elijah in Elisha kiangah, “Hih lai-ah khawl in, kong thum hi; bang hang hiam cih leh Topa in Bethel ciang dong kei hong sawl hi,” a ci hi. Ahih hangin Elisha in, “Topa nungta a, nang mahmah na nuntak mah bangin, nang kong nusia ngei kei ding hi,” a ci hi. Tua ahih ciangin amaute Bethel dongah paisuak uh hi. </VERS>
            <VERS vnumber="3"> Tua ciangin Bethel-ah a om kamsang honkhat Elisha kiangah hong pai-in ama kiangah, “Topa in tuni-in nangma kiang panin na topa a lakkhiat ding na thei hiam?” a ci uh hi. Tua ciangin amah in, “Hi hi, ka thei hi; bangmah gen nawn kei un,” a ci hi.
            </VERS>
            <VERS vnumber="4"> Tua ciangin Elijah in Elisha kiangah, “Elisha aw, hih lai-ah khawl in, kong thum hi; bang hang hiam cih leh Topa in Jerikho-ah kei hong sawl hi,” a ci hi. Ahih hangin amah in, “Topa nungta a, nang mahmah na nuntak mah bangin, nang kong nusia ngei kei ding hi,” a ci hi. Tua ahih ciangin Jerikho-ah amaute tung uh hi. </VERS>
            <VERS vnumber="5"> Jerikho-ah a om kamsang honkhat in Elisha hong naihin ama kiangah, “Topa in tuni-in nangma kiang panin na topa a lakkhiat ding na thei hiam?” a ci uh hi. Tua ciangin amah in dawngin, “Hi hi, ka thei hi; bangmah gen nawn kei un,” a ci hi. </VERS>
            <VERS vnumber="6"> Tua ciangin Elijah in ama kiangah, “Hih lai-ah khawl in, kong thum hi; bang hang hiam cih leh Topa in Jordan-ah kei hong sawl hi,” a ci hi. Ahih hangin amah in, “Topa nungta a, nang mahmah na nuntak mah bangin, nang kong nusia ngei kei ding hi,” a ci hi. Tua ahih ciangin amaute a nihun pai lai uh hi. </VERS>
            <VERS vnumber="7"> Kamsang mihing sawmnga in zong zui uh a, amau tegel Jordan gei-ah a din laitakun a kiang panun a gamla simah kamsangte a ding uh hi. </VERS>
            <VERS vnumber="8"> Tua ciangin Elijah in a puantualpi suahin zial a, tua tawh a tui sat hi. Lei keu tungah amau tegel a pai theih matengun a pang khat le a pang langkhat ah a tui kikhen hi.
            </VERS>
            <VERS vnumber="9"> Amaute a galkah khit uh ciangin Elijah in Elisha kiangah, “Nang kiang panin kei hong kilak khiat ma-in nang adingin kong hihsak ding na deih hong gen in,” a ci hi. Tua ciangin Elisha in, “Kong thum hi, kha thu-ah na vangliatna a zah nih hong luahsak in,” a ci hi. </VERS>
            <VERS vnumber="10"> Tua ciangin amah in, “A haksa na khat nong ngen hi. Ahi zongin nangma kiang panin kei hong kilak laitakin kei nong muh leh nang adingin tua thu hong piang ding hi. Ahih hangin kei nong muh kei leh tua bangin hong piang lo ding hi,” a ci hi. </VERS>
            <VERS vnumber="11"> Tua ciangin amaute a pai kawmkawm a kiho laitakun, mei leeng khat le mei sakolte in amaute nih a khen hi. Tua ciangin vantungah Elijah pingpei-in paito hi. </VERS>
            <VERS vnumber="12"> Tua ciangin Elisha in tua mu-in amah kiko a, “Ka pa, ka pa! Israel mite a hupipa! Nang pai ta maw!” a ci hi. Tua ciangin amah in Elijah mu nawn lo hi. Tua ciangin Elisha in a dah manin a puan balkekin phel nih a suak hi.
            </VERS>
            <VERS vnumber="13"> Tua ciangin amah in Elijah tung panin a kia khia puan tawm a, kilehin Jordan gun pangah a ding hi. </VERS>
            <VERS vnumber="14"> Tua ciangin amah in ama tung panin a kia khia Elijah’ puan la-in tui sat a, “Elijah’ Pasian, Topa koi-ah om na hi hiam?” a ci hi. Amah in tui a sat khit ciangin a pang khat le a pang langkhat ah a tui kikhen hi. Tua ciangin Elisha pai-in a galkah hi.
            </VERS>
            <VERS vnumber="15"> Tu-in Jerikho-ah a om kamsangte in amah a muh uh ciangin amaute in, “Elijah’ vangliatna Elisha’ tungah om hi,” a ci uh hi. Tua ciangin amah a dawn dingin amaute hong pai uh a, ama mai leilakah amaute a kun uh hi. </VERS>
            <VERS vnumber="16"> Tua ciangin amaute in ama kiangah, “Tu-in en in, a thahat na nasem mihing sawmnga ka om uh hi; kong thum uh hi, kote hong paisak inla na topa hong zongsak in. Topa’ kha in amah manin mual tung ahih kei leh guam sungah amah khia hi kha ding hi,” a ci uh hi. Tua ciangin amah in, “Na zong kei ding uh hi,” a ci hi. </VERS>
            <VERS vnumber="17"> Ahih hangin amaute in amah a maizum dongin a cih teitei uh ciangin amah in, “Pai un,” a ci hi. Tua ahih ciangin amaute mihing sawmnga a pai uh hi. Amaute in ni thum sung amah zong uh a, ahih hangin amah mu zo lo uh hi. </VERS>
            <VERS vnumber="18"> Tua ciangin amah Jerikho-ah a khawl sungin ama kiangah amaute hong paikik uh a, amah in amaute kiangah, “Note kiangah, ‘Pai kei un,’ hong ci hi lo ka hi hiam?” a ci hi.
            </VERS>
            <VERS vnumber="19"> Tu-in khuapi mite in Elisha kiangah, “En in, topa in na muh bangin, hih khuapi omzia nuam hi. Ahih hangin a tui sia a, hih gamah kipung thei lo hi,” a ci uh hi. </VERS>
            <VERS vnumber="20"> Amah in, “Hai thak khat hong paipih unla, a sungah ci koih un,” a ci hi. Tua ahih ciangin amaute in ama kiangah paipih uh hi. </VERS>
            <VERS vnumber="21"> Tua ciangin tuinakah amah pai-in a sungah ci lawnin, “Topa in hih bangin ci hi: Hih tui a hoihin ka bawl khin hi. Tu-a kipanin sihna ahi a, tatolhna ahi zongin piangsak nawn lo ding hi,” a ci hi. </VERS>
            <VERS vnumber="22"> Tua ahih ciangin Elisha’ kampauna tawh kizui-in tuni dongin a tui hoih hi.
            </VERS>
            <VERS vnumber="23"> Amah tua lai panin Bethel-ah paito hi. Lampi-ah a paitoh laitakin khuapi panin naupangneu pawlkhat hong pai khia-in amah zahko uh a, “Paito in, nang lukolh pa” a ci uh hi. </VERS>
            <VERS vnumber="24"> Tua ciangin amah a kiimah khuadak a, amah in amaute a muh ciangin Topa’ min tawh amaute a samsia hi. Tua ciangin gamlak panin vompi nih hong pai-in naupang sawm le nih balnen hi. </VERS>
            <VERS vnumber="25"> Tua lai panin amah Karmel Mual-ah paisuak a, tua ciangin Samaria-ah a ciahkik hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Judah kumpi Jehoshafat’ kum sawm le kum giatna kumin Samaria sung Israel tungah Ahab’ tapa Joram kumpi suak a, amah in kum sawm le kum nih sung uk hi. </VERS>
            <VERS vnumber="2"> Ama nu le ama pa zahin a siat loh hangin Topa’ muhna-ah amah a sia gamta hi. Amah in a pa’ bawlsa Baal biakna song koih khia tei a, </VERS>
            <VERS vnumber="3"> ahi zongin amah in Israel a khialsak Nebat’ tapa Jeroboam’ khialhna mah pom lai hi; tua panin amah kihem khia lo hi.
            </VERS>
            <VERS vnumber="4"> Moab kumpipa Mesha pen tuu khawi pa ahi hi. Amah in Israel kumpipa tungah kum simin tuuno tul zakhat le tuutal tul zakhat’ mul a piak ding ahi hi. </VERS>
            <VERS vnumber="5"> Ahih hangin Ahab a sih khit ciangin Moab kumpipa in Israel kumpipa lehdo hi. </VERS>
            <VERS vnumber="6"> Tua ahih ciangin tua laitakin Samaria panin kumpi Joram kuan khia-in Israel mi khempeuh khawm hi. </VERS>
            <VERS vnumber="7"> Tua ciangin amah pai-in Judah kumpi Jehoshafat kiangah thu zasak a, “Moab kumpipa in kei hong lehdo hi; Moab gam a sim dingin kei tawh nong kuan ding hiam?” a ci hi. Tua ciangin amah in, “Kong kuan ding hi; keimah a kipan ka mite le ka sakolte nangma a’ ka hi uh hi,” a ci hi. </VERS>
            <VERS vnumber="8"> Tua ciangin amah in, “Koi lam tawnin kuan ding ihi hiam?” a ci hi. Joram in dawngin, “Edom gam lam tawnin i kuan ding hi,” a ci hi.
            </VERS>
            <VERS vnumber="9"> Tua ahih ciangin Judah kumpipa le Edom kumpipa tawh Israel kumpipa a kuan hi. Amaute ni sagih sung a kual pai khit uh ciangin galkapte hitaleh amaute a zui ganhingte ading hitaleh tui om lo hi. </VERS>
            <VERS vnumber="10"> Tua ciangin Israel kumpipa in, “Ala! Moab kumpipa’ khut sungah a hong piak dingin Topa in ei kumpi thumte hong sam hi,” a ci hi. </VERS>
            <VERS vnumber="11"> Tua ciangin Jehoshafat in, “Ama tungtawnin Topa’ tungah thu i dot theih nadingin hih lai-ah Topa’ kamsang om lo ahi hiam?” a ci hi. Tua ciangin Israel kumpipa’ nasemte khat in dawngin, “Elijah a huhpa om a, Shafat’ tapa Elisha ahi hi,” a ci hi. </VERS>
            <VERS vnumber="12"> Tua ciangin Jehoshafat in, “Amah pen Topa’ kamsang man taktak ahi hi,” a ci hi. Tua ahih ciangin Israel kumpipa le Jehoshafat le Edom kumpipa ama kiangah paisuk uh hi.
            </VERS>
            <VERS vnumber="13"> Tua ciangin Elisha in Israel kumpipa kiangah, “Nang tawh bang kisai ka hi hiam? Na nu’ kamsangte le na pa’ kamsangte’ kiangah pai in,” a ci hi. Ahih hangin Israel kumpipa in ama kiangah, “Hilo hi; Moab’ khut sungah hong piak dingin ko kumpi thumte a hong sampa pen Topa ahi hi,” a ci hi. </VERS>
            <VERS vnumber="14"> Tua ciangin Elisha in, “Ama na ka sep Vanglian Topa a nungta ahih mah bangin, Judah kumpipa Jehoshafat thupi ngaihsutna nei lo hi leng nang hong en loin, zong kong mu kei ding hi. </VERS>
            <VERS vnumber="15"> Ahi zongin tu-in lasakna a tumsiam khat hong paipih in,” a ci hi. Lasakna a tumsiam pa in a tum ciangin Topa’ vangliatna ama tungah hong tung hi. </VERS>
            <VERS vnumber="16"> Tua ciangin amah in, “Topa in hih bangin ci hi: ‘Hih a keu lui taw pen tuilite tawh a kidimin ka bawl ding hi,’ ci hi. </VERS>
            <VERS vnumber="17"> Bang hang hiam cih leh Topa in hih bangin ci hi: ‘Huih ahi a, guah ahi zongin na mu kei dinga, ahih hangin nangmah in na dawn ding, na gan hon le na ganpite in a dawn dingin lui taw pen tui tawh kidim ding hi,’ ci hi. </VERS>
            <VERS vnumber="18"> Hih pen Topa’ muhna-ah a thuneu khat ahi hi. Amah in Moab mite zong nangma khut sungah hong pia dinga, </VERS>
            <VERS vnumber="19"> nangmah in kulhpi a nei khuapi khempeuh le khuapi deihhuai khempeuh zo-in, singkung hoih khempeuh phukin, tuinak khempeuh na khakcip dinga, leitang hoih khempeuh suangtum tawh na kidimsak ding hi,” a ci hi. </VERS>
            <VERS vnumber="20"> A zingsang ciangin biakpiak hunin, gam sungteng tui tawh a kidim matengin Edom panin tui hong luang hi.
            </VERS>
            <VERS vnumber="21"> Amaute a sim dingin kumpite a kuantohna thu Moab mite khempeuh in a zak uh ciangin, a moi pen panin a ham pen dongin galhiam a tawi thei khempeuh kisamkhia uh a, gamgi-ah kikhawm uh hi. </VERS>
            <VERS vnumber="22"> A zing ciang zingsang tungin amaute tho-in, tui tungah ni a taan ciangin, Moab mite in amau’ galkhat ah a om tuite pen sisan bangin a sanin mu uh hi. </VERS>
            <VERS vnumber="23"> Tua ahih ciangin amaute in, “Hua pen sisan ahi hi; kumpite khatlekhat kido-in, khatlekhat kithat hi taktak ding hi. Tua ahih ciangin tu-in, Moab-te aw, vankinusiate va la ni!” a ci uh hi. </VERS>
            <VERS vnumber="24"> Ahih hangin Israel-te’ giahphual ah amaute a tun uh ciangin, amaute’ mai-ah a taikhiat matengin Israel mite hong kipanin Moab mite a do uh hi. Tua ciangin amaute mainawtin pai-in a paikawmun Moab mite that uh hi. </VERS>
            <VERS vnumber="25"> Tua ciangin amaute in khuapite lawnthal uh a, a suang in a khuhcip dongin leitang tung khempeuh ah mi khempeuh in suang lawn uh hi. Amaute in tuinak khempeuh khakcip uh a, singkung hoih khempeuh phuk uh hi. Kirhareseth-ah a suangtumte bek a om dongin suanglotna a tawite in umcihin vat gawp uh hi. </VERS>
            <VERS vnumber="26"> Moab kumpipa in a lelhlam a kitheih ciangin, Edom kumpipa’ san tak a phu khia dingin namsau tawi mihing zasagih a la hi. Ahih hangin amaute in phu khia zo lo uh hi. </VERS>
            <VERS vnumber="27"> Tua ciangin amah in ama tangin a uk ding a ta upa pen la-in kulh tungah meihal biakna-in a pia hi. Israel mite in tua bangin a gamtatna a muh uh ciangin a lungsim uh sukha mahmah a, amau’ kiang panin nungkikin a gamah a ciahkik uh hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Tu-in kamsang honte sung pan mi khat’ zi Elisha’ tungah kiko-in, “Na nasem ka pasal si hi. Na nasem pa in Topa a zahtakna na thei hi. Ahih hangin ka tapate nih sila dingin a la dingin a leibatna pa hong pai hi,” a ci hi. </VERS>
            <VERS vnumber="2"> Tua ciangin Elisha in tua numei kiangah, “Nang adingin bang hong hihsak thei ding ka hi hiam? Inn sungah bang nei na hi hiam?” a ci hi. Tua ciangin amah in, “Na nasem nu in sathau biing khat cih sim loh inn sungah bangmah dang nei lo hi,” a ci hi. </VERS>
            <VERS vnumber="3"> Tua ciangin amah in, “A pua-ah pai khia inla, beel hawm a tawm lua lo, na veengte khempeuh’ beel va kawm in. </VERS>
            <VERS vnumber="4"> Tua ciangin sungtumin, nang le na tapate kong kikhaknelh unla, hih beelte khempeuh sungah sung in. Beel khat a dim simin tuamkoih pahpah in,” a ci hi. </VERS>
            <VERS vnumber="5"> Tua ahih ciangin ama kiang panin tua numei pai khia-in amah le a tapate kong kikhaknelh uh hi. Amah in a sun’ laitakin a tapate in ama kiangah a beelte paipih uh hi. </VERS>
            <VERS vnumber="6"> Beelte a dim ciangin amah in a tapa khat kiangah, “Beel dang khat hong paipih in,” a ci hi. Tua ciangin a tapa in, “Beel adang om nawn lo hi,” a ci hi. Tua ciangin sathau a luan a khawl hi. </VERS>
            <VERS vnumber="7"> Tua nu hong pai-in Pasian’ mipa kiangah a thu teng gen a, tua ciangin amah in, “Pai in; a sathau zuakin na leibate loh in. Nang le na tapate, a omlaite tawh na nungta ding uh hi,” a ci hi.
            </VERS>
            <VERS vnumber="8"> Ni khat Shunem-ah Elisha paisuak a, tua lai-ah a hau numei khat teengin tua nu in an ne dingin amah a sam hi. Tua ahih ciangin amah in tua lam a nawk peuhpeuh ciangin an ne dingin tua lai-ah baang zel hi. </VERS>
            <VERS vnumber="9"> Tua ciangin tua numei in a pasal kiangah, “Tu-in en in, hih lai mun hong nawk tawntungpa pen Pasian’ mi siangtho hi, ci-in ka thei hi. </VERS>
            <VERS vnumber="10"> Eite kiangah amah hong pai peuhpeuh ciangin a tuntheih nadingin innkhumzangah kawm a nei inndeineu khat bawlin tua sungah ama adingin lupna khat, sabuai khat, tutphah khat le meivak khat koihsak ni,” a ci hi.
            </VERS>
            <VERS vnumber="11"> Nikhat amah tua lai-ah hong pai-in inndei sungah lutin </VERS>
            <VERS vnumber="12"> tua lai-ah tawlnga hi. Tua ciangin amah in a nasem pa Gehazi kiangah, “Hih Shunem mi sam in,” a ci hi. Amah in tua numei a sap ciangin ama mai-ah tua nu hong ding hi. </VERS>
            <VERS vnumber="13"> Tua ciangin Elisha in ama kiangah, “Tu-in tua nu kiangah hih bangin gen in: Thei in, kote adingin hih haksatna khempeuh na thuak hi. Nang adingin bang hong kihihsak ding deih na hi hiam? Kumpipa kiang ahih kei leh galkap a ukpa kiangah nang tangin thu khat peuhpeuh hong kigensak ding na deih a om hiam?” a ci hi. Amah in dawngin, “Kei pen ka mipihte lakah teeng ka hih manin bangmah ka kisam kei hi,” a ci hi. </VERS>
            <VERS vnumber="14"> Tua ciangin amah in, “Tua bang ahihleh tuanu adingin bang kihihsak thei ding ahi hiam?” a ci hi. Gehazi in dawngin, “Thu khat bek om hi. Tua nu in tapa nei lo a, a pasal teekta hi,” a ci hi. </VERS>
            <VERS vnumber="15"> Amah in, “Tua nu sam in,” a ci hi. Amah in tua nu a sap ciangin kongkalai-ah a hong ding hi. </VERS>
            <VERS vnumber="16"> Tua ciangin amah in, “A hun hong tun ciangin tapa khat na tawi ding hi,” a ci hi. Tua ciangin tua nu in, “Hilo hi, ka topa, Pasian’ mipa aw; na nasem nu tungah zuau kei in,” a ci hi. </VERS>
            <VERS vnumber="17"> Ahih hangin tua nu in nau paii a, Elisha in ama tungah a gensa bangin a hun a tunkik ciangin amah in tapa khat a nei hi.
            </VERS>
            <VERS vnumber="18"> Naupang a gol ciangin ni khat a pa kiang anlate lakah a pai hi.
            </VERS>
            <VERS vnumber="19"> Tua ciangin amah in a pa kiangah, “Aw, ka lutang, ka lutang!” a ci hi. A pa in a nasem pa kiangah, “A nu kiangah va pua in,” a ci hi. </VERS>
            <VERS vnumber="20"> Amah in domin a nu kiangah a paipih ciangin a ang sungah sun dong naupang tawi a, tua ciangin a si hi. </VERS>
            <VERS vnumber="21"> Tua ciangin tua nu paito-in Pasian’ mipa lupna tungah amah koih a, amah kong khaknelhin a pai khia hi. </VERS>
            <VERS vnumber="22"> Tua ciangin amah in a pasal samin, “Manlang takin Pasian’ mipa kiangah pai-in kong ciahkik theih nadingin nasemte khat le late khat hong puak in,” a ci hi. </VERS>
            <VERS vnumber="23"> Tua ciangin amah in, “Bang hangin tuni-in ama kiangah pai ding na hi hiam? Khadet ni ahi a, Sabbath ni ahi zongin hi lo hi,” a ci hi. Amah in, “Hong hoih na ding hi,” a ci hi. </VERS>
            <VERS vnumber="24"> Tua ciangin amah inla van vawhin a nasem pa kiangah, “Gan nawh in; kong gen kei nakleh kei adingin a pai khiamsak kei in,” a ci hi. </VERS>
            <VERS vnumber="25"> Tua ahih ciangin amah ding khia a, Karmel Mual a, Pasian’ mipa kiangah a pai hi. Pasian’ mipa in amah hong pai a muh ciangin a nasem pa Gehazi kiangah, “En in, galah Shunem nu hong pai hi. </VERS>
            <VERS vnumber="26"> Amah a dawn dingin thakhatin va tai inla ama kiangah, ‘Na dam hiam? Na pasal a dam hiam? Naupang a dam hiam?’ va ci in,” a ci hi. Tua ciangin tua nu in, “Hoih hi,” a ci hi. </VERS>
            <VERS vnumber="27"> Tua ciangin Pasian’ mipa kiang mualtungah tua nu a tun ciangin tua nu in ama khe len hi. Tua ciangin amah a sawn khia dingin Gehazi hong pai hi. Ahih hangin Pasian’ mipa in, “Amah tuaci omsak in; bang hang hiam cih leh amah nakpitakin lungkham hi. Topa in kei tungah a thu hong im a, kei kiangah hong gen lo hi,” a ci hi. </VERS>
            <VERS vnumber="28"> Tua ciangin tua nu in, “Ka topa’ tung pan tapa hong ngen ka hi hiam? Kei hong khem kei in, hong ci hi lo ka hi hiam?” a ci hi. </VERS>
            <VERS vnumber="29"> Amah in Gehazi kiangah, “Na kawng gak inla na khutah ka ciangkhut tawi-in pai in. Mi khatpeuh in nang hong hopih leh zong dawng kei in. Tua ciangin naupang’ mai tungah ka ciangkhut va nga in,” a ci hi. </VERS>
            <VERS vnumber="30"> Tua ciangin naupang’ nu in, “Topa nungta a, nang mahmah na nuntak mah bangin, nang kong nusia kei ding hi,” a ci hi. Tua ahih ciangin amah dingin tua nu a zui hi. </VERS>
            <VERS vnumber="31"> Gehazi na mapai suakin naupang’ maitang tungah a ciangkhut nga a, ahih hangin awging ahi a, nuntakna lim ahi zongin om lo hi. Tua ahih ciangin amah a dawn dingin hong kilehkikin ama kiangah, “Naupang khanglo nai lo hi,” a ci hi.
            </VERS>
            <VERS vnumber="32"> Inn sungah Elisha hong tun ciangin amah in a lupna tungah a si-in a lum naupang a mu hi. </VERS>
            <VERS vnumber="33"> Tua ahih ciangin amah bek lutin kong a kikhaknelh hi. Tua ciangin Topa’ tungah thu ngen hi. </VERS>
            <VERS vnumber="34"> Tua ciangin amah paito-in naupang’ tungah bok a, ama kam le naupang’ kam tuahin, a naupang’ mit tungah ama mitte omsak a, a naupang’ khutte tungah ama khutte omsak hi. Tua ciangin ama tungah kikhuang a, naupang a ci hong lum hi. </VERS>
            <VERS vnumber="35"> Tua ciangin amah dingtokikin inn sungah khatvei vak kawikawi a, tua ciangin paito-in ama tungah kikhuang leuleu hi. Naupang sagihvei hong hetchiai-in a mit a hak hi. </VERS>
            <VERS vnumber="36"> Tua ciangin amah in Gehazi samin, “Shunem numei sam in,” a ci hi. Tua ahih ciangin amah in tua nu a sam hi. Tua nu ama kiangah hong pai ciangin amah in, “Na tapa la in,” a ci hi. </VERS>
            <VERS vnumber="37"> Tua nu hong pai-in ama khe-ah pukin leilakah a kun hi. Tua ciangin a tapa la-in a pai khia hi.
            </VERS>
            <VERS vnumber="38"> Tua gam sungah kialpi a tun laitakin Gilgal-ah Elisha hong paikik hi. Kamsangte ama mai-ah tu-in thu a ngaih laitakin amah in a nasemte kiangah, “Beelpi suang unla kamsangte ading meh huan un,” a ci hi. </VERS>
            <VERS vnumber="39"> Amaute khat meh zong dingin gamlakah pai a, vatak-um gui khat mu-in tua tung panin a ang dimin umgah lo a, tuate bang hiam cih thei lopi-in hong pai-in meh beel sungah atnen hi. </VERS>
            <VERS vnumber="40"> Tua ciangin amaute in mite’ nek dingin hong thuk khia uh hi. Ahih hangin amaute in meh a nek laitakun amaute kiko-in, “Pasian’ mipa aw, an sungah gu om!” a ci uh hi. Amaute in ne thei lo uh hi. </VERS>
            <VERS vnumber="41"> Amah in, “Tua ahihleh a an tawm hong la un,” a ci hi. Tua ciangin amah in beel sungah tua an lawn a, “Amaute in a nek theih nadingin mite adingin thuk khia un,” a ci hi. Tua ciangin bangmah ci nawn lo hi.
            </VERS>
            <VERS vnumber="42"> Mi khat Baalshalishah panin hong pai-in Pasian’ mipa kiangah anpal anlum, mangbuhham lum sawmnih le anvui a thak a van sungah hong pua hi. Tua ciangin Elisha in a nasem pa kiangah, “Amaute in a nek theih nadingun kamsangte tungah pia in,” a ci hi. </VERS>
            <VERS vnumber="43"> Ahih hangin a nasem pa in, “Mihing za khatte’ mai-ah keimah in hih bangci lui theih ding ka hi hiam?” a ci hi. Ahi zongin amah in, “Amaute in a nek theih nadingun mite tungah tuate pia in. Bang hang hiam cih leh Topa in, ‘Amaute in ne-in khamval ding uh hi,’ ci hi,” a cikik hi. </VERS>
            <VERS vnumber="44"> Tua ciangin amah in amaute mai-ah tua an a lui hi. Tua ciangin amaute in ne uh a, Topa’ gensa bangin pawlkhat a vallai hi.</VERS>
        </CHAPTER>
        <CHAPTER cnumber="5">
            <VERS vnumber="1"> Syria kumpipa’ galkap a uk Naaman pen kumpipa’ maipha a ngah ulianpi khat ahi hi. Bang hang hiam cih leh Topa in ama hangin Syria mite gualzawhna pia hi. Amah a thahat a vanglian khat hi a, ahih hangin amah a phak ahi hi. </VERS>
            <VERS vnumber="2"> Syria mite in a galsimna khat uhah Israel gam panin numeino khat ciahpih uh a, tua nu in Naaman’ zi na’ a sem hi. </VERS>
            <VERS vnumber="3"> Amah in a tonu kiangah, “Samaria-ah a om kamsangpa tawh ka topa kimu thei leh! Amah in a phakna damsak ding hi,” a ci hi. </VERS>
            <VERS vnumber="4"> Naaman in hih thu a zak ciangin sungtumin a topa kiangah, “Tua bang tua bangin Israel gam numeino in thu gen hi,” ci-in a gen hi. </VERS>
            <VERS vnumber="5"> Tua ciangin Syria kumpipa in, “Tu-in pai in. Israel kumpipa kiangah lai khat ka khak ding hi,” a ci hi. Tua ahih ciangin amah pai-in ngun talen sawm, kham shekel tulguk le pawipuan sawm a keng hi. </VERS>
            <VERS vnumber="6"> Amah in Israel kumpipa tungah laikhak keng a, tua sungah, “Hih laikhak na ngah ciangin, ama phakna na damsak theih nadingin ka nasem pa Naaman nangma kiangah kong sawlna thu thei in,” a ci hi. </VERS>
            <VERS vnumber="7"> Israel kumpipa in a laikhak a sim ciangin amah in a puante balkekin, “Mi khat a phaknatna damsak dingin hih mipa in kei tungah hih thu hong puak nadingin a that ding le a nungtasak dingin kei, Pasian ka hi hiam? Ngaihsun dih un. Kei tawh kitotna ding a zonna thei un,” a ci hi.
            </VERS>
            <VERS vnumber="8"> Ahih hangin Israel kumpipa in a puante a balkekna thu Pasian’ mipa Elisha in a zak ciangin amah in kumpipa kiangah mi sawlin, “Bang hangin na puante balkek na hi hiam? Israel sungah kamsang khat a omna thu amah in a theih nadingin tu-in kei kiangah amah hong paisak in,” cisak hi. </VERS>
            <VERS vnumber="9"> Tua ahih ciangin a sakolte le a leengte tawh Naaman hong pai-in Elisha’ kongah a khawl hi. </VERS>
            <VERS vnumber="10"> Tua ciangin Elisha in ama kiangah kamtai khat sawlin, “Pai inla, Jordan gun sungah sagihvei va kisil in. Tua ciangin nangma cilesa a ngei hong bangkikin, nang na siang ding hi,” cisak hi. </VERS>
            <VERS vnumber="11"> Ahih hangin Naaman hehin pai khia a, “En un, amah kei kiangah hong pai khia-in, ka gei-ah hong dingin, a Pasian a Topa’ min loin, a natna mun tungah a khut vanin, kei miphak pa hong damsak taktak ding hi, ci-in ka ngaihsun hi. </VERS>
            <VERS vnumber="12"> Israel tuite khempeuh sangin Damaskas gam a om Abana le Farpar gun tuite hoih zaw hi lo ahi hiam? Tuate’ sungah kisilin siang thei lo ding ka hi hiam?” a ci hi. Tua ahih ciangin amah kihei-in pai khia hi. </VERS>
            <VERS vnumber="13"> Ahih hangin a nasemte a nai-ah hong pai-in ama kiangah, “Ka topa aw, kamsangpa in na lian khat a sem dingin hong sawl hileh sem ding hi lo na hi hiam? Tua ahih ciangin amah in nang kiangah, ‘Kisil inla siang in,’ hong cih ciangin na hih ding bangzah ta-in kilawm zaw hi lo ahi hiam?” a ci uh hi. </VERS>
            <VERS vnumber="14"> Tua ahih ciangin Pasian mipa’ kamgen bangin amah paisukin Jordan gun sungah sagihvei kidiah hi. Tua ciangin a cilesa naupangno cilesa bangin a ngei bangkikin amah a siang hi.
            </VERS>
            <VERS vnumber="15"> Tua ciangin Pasian’ mipa kiangah amah le a pawlte khempeuh kilehkikin ama mai-ah ding uh hi. Tua ciangin amah in, “En in, leitung mundang khempeuh ah Pasian om loin, Israel sung bekah om hi, ci-in ka thei hi. Tua ahih ciangin tu-in na nasem pa tung panin letsong khat hong sang in,” a ci hi. </VERS>
            <VERS vnumber="16"> Ahih hangin amah in, “A na ka sep Topa a nungta ahih mah bangin, bangmah kong sang kei ding hi,” a ci hi. Tua ciangin amah in a lakna ding kunh teitei a, ahih hangin amah in nial veve hi. </VERS>
            <VERS vnumber="17"> Tua ciangin Naaman in, “Tua ahihleh kong thum hi, na nasem pa tungah la-sakol nih puakkhop leitang hong pia in. Bang hang hiam cih leh tu a kipanin na nasem pa in meihal biakna ahi a, biakpiakna ahi zongin pasian dangte khat peuhpeuh tungah pia loin Topa’ tung bekah pia ding hi. </VERS>
            <VERS vnumber="18"> Ahi zongin hih thu-ah Topa in na nasem pa a mawhna hong maisak hen: Rimmon biakinn sungah a bia dingin ka topa a pai ciangin zui ding ka hih manin Rimmon biakinn sungah kei ka kunna thu-ah Topa in a nasem pa hong maisak hen,” a ci hi. </VERS>
            <VERS vnumber="19"> Amah in ama kiangah, “Nuamtakin pai in,” a ci hi. Ahih hangin ama kiang panin Naaman tawmkhat a pai khit ciangin, </VERS>
            <VERS vnumber="20"> Pasian’ mipa Elisha’ nasem Gehazi in, “Ama hong puak nate sang loin ka topa in Syria mi hih Naaman ciahsak mawk hi. Topa a nungta ahih mah bangin, amah nungdelhin ama tung panin na khat peuhpeuh ka ngah ding hi,” a ci hi. </VERS>
            <VERS vnumber="21"> Tua ahih ciangin Gehazi in Naaman nungdelh hi. Tua ciangin ama nungah mi khat hong taina Naaman in a muh ciangin amah a dawn dingin a leeng panin kum a, “Thu a hoihkim hiam?” a ci hi. </VERS>
            <VERS vnumber="22"> Tua ciangin amah in, “A vekpi-in hoih hi. Ka topa in, ‘Kamsangte nih Efraim mual tung gam panin kei kiangah tu mahmahin hong tung hi. Kong thum hi, amaute tungah ngun talen khat le pawipuan nih pia in,’ a ci dingin hong sawl hi,” a ci hi.
            </VERS>
            <VERS vnumber="23"> Tua ciangin Naaman in, “Talen nih hong sang nuam hoh in,” a ci hi. Tua ciangin amah in a san ding kunh a, ngun talen nih ip nihin henin pawipuan nih tawh, a nasem nihte tungah a guan hi. Tua ciangin amaute in Gehazi’ mai-ah tuate pua uh hi. </VERS>
            <VERS vnumber="24"> Tua ciangin mualtungah amah a tun ciangin amah in amaute tung panin tuate la-in inn sungah koih hi. Tua ciangin a mite sawl khia a, amaute kihem uh hi. </VERS>
            <VERS vnumber="25"> Amah sungtumin a topa’ mai-ah dinga, tua ciangin Elisha in ama kiangah, “Gehazi aw, koi-ah pai na hi hiam?” a ci hi. Amah in, “Na nasem pa koimah pai lo hi,” a ci hi. </VERS>
            <VERS vnumber="26"> Ahih hangin Elisha in ama kiangah, “Nangmah a dawn dingin a leeng tung panin mipa a kihei laitakin nang tawh ka kha omkhawm hi lo ahi hiam? Sum le puante, oliv huante le leenggui lote, tuute le bawngtalte, nasem numeite le nasem pasalte san ding hun ahi hiam? </VERS>
            <VERS vnumber="27"> Tua ahih ciangin nangma tung le na suanlekhakte tungah Naaman’ phakna hong belh tawntung tahen,” a ci hi. Tua ahih ciangin ama omna panin vuk bangin kangin a phakin a pai khia hi.
            </VERS>
        </CHAPTER>
        <CHAPTER cnumber="6">
            <VERS vnumber="1"> Ni khat, kamsangte khat in Elisha kiangah, “Thei in, nangma khutnuai-a om kote’ tenna mun kote adingin neulua hi. </VERS>
            <VERS vnumber="2"> Kote Jordan-ah hong paisakin kote in singluang khat ciat la-in ka tenna ding uh mun khat ko hong bawlsak in,” a ci uh hi. Tua ciangin amah in dawngin, “Pai un,” a ci hi. </VERS>
            <VERS vnumber="3"> Tua ciangin amaute khat in, “Na nasemte tawh kuan kawm ding hong ut in,” a ci hi. Amah in dawngin, “Kong kuan ding hi,” a ci hi. </VERS>
            <VERS vnumber="4"> Tua ahih ciangin amaute tawh amah a kuan hi. Jordan a tun uh ciangin amaute in singphuk uh hi. </VERS>
            <VERS vnumber="5"> Ahih hangin khat in singluang a tan laitakin a heitang leengin tui sungah kia hi. Amah kiko-in, “Ala, ka topa! A kikawm hi ve’n,” a ci hi. </VERS>
            <VERS vnumber="6"> Tua ciangin Pasian’ mipa in, “Koi lai-ah kia ahi hiam?” a ci hi. Amah in a kiatna mun ama kiangah a lah ciangin amah in ciangkang khat khiakin tua munah lawn a, a heitang laamtosak hi. </VERS>
            <VERS vnumber="7"> Tua ciangin amah in, “La to in,” a ci hi. Tua ahih ciangin amah in a khut zanin a heitang a la hi.
            </VERS>
            <VERS vnumber="8"> Khatvei Syria kumpipa le Israel mite kido a, Syria kumpipa le a nasemte thu kikumin, “Tua mun tua munte i panmun ding hi,” a ci hi. </VERS>
            <VERS vnumber="9"> Ahih hangin Pasian’ mipa in Israel kumpipa tungah thu puak a, “Syria-te in hong buksim uh ahih manin hih mun na nawk loh nadingin kingaihsun in,” a ci hi. </VERS>
            <VERS vnumber="10"> Tua ciangin Israel kumpipa in Pasian’ mipa genna mun kiimah a om mite kiangah mi sawlin hilh kholsak hi. Tua ahih manin tua bangin amaute suakta zelzel uh hi.
            </VERS>
            <VERS vnumber="11"> Tua ciangin hih thu hangin Syria kumpipa nakpitakin patau hi. Amah in a nasemte samin amaute kiangah, “Eite sung panin Israel kumpipa lamah a pangsim mipa hong gen lo ding na hi uh hiam?” a ci hi. </VERS>
            <VERS vnumber="12"> Tua ciangin a nasemte khat in, “Kuamah om lo hi, ka topa, kumpipa aw; ahih hangin Israel sungah kamsang Elisha in na lupna inndei sunga na thugente Israel kumpipa tungah gen hi,” a ci hi. </VERS>
            <VERS vnumber="13"> Tua ciangin amah in, “Keimah in mi sawlin amah ka mattheih nadingin pai inla, amah a omna mun va thei in,” a ci hi. Tua ciangin ama kiangah, “En in, amah Dothan-ah om hi,” ci-in kigen hi. </VERS>
            <VERS vnumber="14"> Tua ahih ciangin amah in sakolte le leengte le galkap hon lianpi khat tua lai-ah a sawl hi. Amaute zanin hong pai-in a khuapi umcih uh hi.
            </VERS>
            <VERS vnumber="15"> Pasian’ mipa’ nasem pa zingsangin tho baihin a pai khiat ciangin, en in, khuapi kimkotah sakolte le leengte tawh galkap honpi na om hi. Tua ciangin nasem pa in, “Ala, ka topa! Bangcih ding ihi hiam?” a ci hi. </VERS>
            <VERS vnumber="16"> Amah in, “Kihta kei in; bang hang hiam cih leh amaute tawh a omte sangin eite tawh a omte tam zaw hi,” a ci hi. </VERS>
            <VERS vnumber="17"> Tua ciangin Elisha in thu ngenin, “Topa aw, kong thum hi; amah in a muh theih nadingin ama mitte honsak in,” a ci hi. Tua ahih ciangin Topa in tangvalpa’ mitte honsak a, tua ciangin amah in mu hi. En in, Elisha’ kimkot mual tung khempeuh sakolte le meileengte tawh kidim hi. </VERS>
            <VERS vnumber="18"> Amah a sim dingin Syria-te hong paisuk ciangin Elisha in Topa kiangah thu ngenin, “Hih mite mittawtna tawh vat gawp in, kong thum hi,” a ci hi. Tua ahih ciangin Elisha’ thungetna bangin amah in mittawtna tawh amaute vat gawp hi. </VERS>
            <VERS vnumber="19"> Tua ciangin Elisha in amaute kiangah, “Hih pen a lampi hi lo a, hih zong a khuapi hi lo hi; hong zui un; na zon uh mipa kiangah note kong paipih ding hi,” a ci hi. Tua ciangin amah in Samaria-ah amaute a paipih hi.
            </VERS>
            <VERS vnumber="20"> Amaute Samaria-ah a lut phetin Elisha in, “Topa aw, amaute in a muh theih nadingun hih mite’ mitte honsak in,” a ci hi. Tua ahih ciangin Topa in amau’ mitte honsak a, tua ciangin amaute in khua mu uh hi. Samaria khua sungah a om ahihna uh thei uh hi. </VERS>
            <VERS vnumber="21"> Israel kumpipa in amaute a muh ciangin amah in Elisha kiangah, “Ka pa aw, amaute ka that ding hiam? Amaute ka that ding hiam?” a ci hi. </VERS>
            <VERS vnumber="22"> Amah in dawngin, “Amaute na that kei ding hi. Na namsau le na thal tawh loin galmatin na laksate that ding na hi hiam? Amaute in an ne-in tui a dawn khit ciangin a topa uh kiangah a ciahkik theih nadingun amaute’ mai-ah anletui lui in,” a ci hi. </VERS>
            <VERS vnumber="23"> Tua ahih ciangin amah in amaute adingin pawi lianpi khat bawl hi. Amaute in an ne-in tui a dawn khit uh ciangin amaute sawl khia a, tua ciangin a topa uh kiangah amaute a ciah uh hi. Tua ciangin Israel gam a sim dingin Syria-te hong pai nawn lo uh hi.
            </VERS>
            <VERS vnumber="24"> Tua khit ciangin Syria kumpipa Benhadad in a galkap buppi khawmin paito a, Samaria a umcih hi. </VERS>
            <VERS vnumber="25"> Amaute in a umcih hun sungteng, la lutang khat ngun shekel sawmgiat, gam lo-uih bul hai khat ngun shekel nga-in a kizuak dongin Samaria-ah kialpi lianpi a tung hi. </VERS>
            <VERS vnumber="26"> Israel kumpipa kulhzangah a pai laitakin numei khat ama tungah kiko-in, “Hong huh in, ka topa, Aw Kumpipa!” a ci hi. </VERS>
            <VERS vnumber="27"> Tua ciangin amah in, “Topa in nang hong huh ding ahih kei leh koi lai panin nang hong huh ding ka hi hiam? An ahi a, leenggahzu ahi zongin nei ka hi hiam?” a ci hi. </VERS>
            <VERS vnumber="28"> Tua ciangin kumpipa in tua nu dongin, “Na lungkhamna bang ahi hiam?” a ci hi. Amah in dawngin, “Hih numei in kei kiangah, ‘Tuni-in amah i nek theih nadingin na tapa hong pia in; zing ciangin keima tapa i ne ding hi,’ hong ci hi. </VERS>
            <VERS vnumber="29"> Tua ahih ciangin kote in ka tapa’ sa huanin ka ne uh hi. A zing ciangin keimah in ama kiangah, ‘Amah i nek theih nadingin na tapa hong pia in,’ ka ci hi. Ahih hangin tua nu in a tapa na seel hi,” a ci hi. </VERS>
            <VERS vnumber="30"> Kumpipa in tua numei’ thugente a zak ciangin ama puante balkek hi. Kulhzangah kumpipa pai kawikawi a, mite khuadakin amah a et uh ciangin amah in a sung lamah puanhampi a silh mu uh hi. </VERS>
            <VERS vnumber="31"> Tua ciangin amah in, “Tuni-in Shafat’ tapa Elisha’ lutang a kitankhiat kei taak leh Pasian in kei hong dawm kei tahen,” a ci hi.
            </VERS>
            <VERS vnumber="32"> Elisha a inn sungah tu a, upate amah tawh tukhawm uh hi. Tu-in kumpipa in ama omna panin mi khat sawl khia hi. Ahih hangin kamtai pa a tun ma-in Elisha in upate kiangah, “Hih mi that pa in ka lutang a tan khia dingin hong sawlna na mu uh hiam? En un, kamtai pa hong tun ciangin kong khak unla, ama langkhat ah khauhtakin kongkhak lencip un. Ama nungah a topa’ kheging hong kiza hi lo ahi hiam?” a ci hi. </VERS>
            <VERS vnumber="33"> Amaute tawh amah a kiho laitakin ama kiangah kumpipa hong paisukin, “Hih lungkhamna Topa’ piansak hi lo ahi hiam! Bang hangin Topa in bang khat peuhpeuh a sep ding ngaklai ding ka hi hiam?” a ci hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Ahih hangin Elisha in, “Topa’ thu za in. Topa in hih bangin ci hi: Zing ciang tubang hunin Samaria kulhkongpi-ah annel lawh khat shekel khatin kizuak dinga, mangbuhham lawh nih shekel khatin kizuak ding hi, ci hi,” a ci hi. </VERS>
            <VERS vnumber="2"> Tua ciangin a ban tungah kumpipa a kingapna galkap ukpa in Pasian’ mipa kiangah, “Topa mahmah in vantung tawlette hong hong taleh zong, hih bang thu hi thei ding ahi hiam?” a ci hi. Ahih hangin amah in, “Nangma mit mahmah tawh hih thu na mu dinga, ahih hangin nang in na nekha kei ding hi,” a ci hi.
            </VERS>
            <VERS vnumber="3"> Tua laitakin kulhkongpi lutna-ah a phak mi li om hi. Amaute khatlekhat in, “I sih dongin bang hangin hih lai-ah tu ding ihi hiam? </VERS>
            <VERS vnumber="4"> Eite, ‘Khuapi sungah lut ni,’ ci lehang, khuapi sungah kialpi om a, tua lai-ah i si ding hi. Hih lai-ah tu lehang lah eite i si veve ding hi. Tua ahih ciangin tu-in hong pai un. Syria-te’ giahphual ah va pai ni. Amaute in eite hong hingkhawi leh eite i nungta dinga, ahih hangin amaute in eite hong that leh zong a si veve ding mah ihi lel hi,” kici uh hi. </VERS>
            <VERS vnumber="5"> Tua ahih ciangin amaute Syria-te’ phualah a pai dingin phalvak tungin tho uh hi. Ahih hangin Syria-te’ phual a nawl a tun uh ciangin tua lai-ah kuamah na om nawn lo hi. </VERS>
            <VERS vnumber="6"> Bang hang hiam cih leh Topa in leengte le galkap hon lianpite’ huging Syria galkapte zasak ahih ciangin amaute khatlekhat in, “En un, Israel kumpipa in eite a hong hih dingin Hit kumpite le Egypt kumpite cial hi,” kici uh hi. </VERS>
            <VERS vnumber="7"> Tua ahih ciangin amaute phalvak tungin tai-in a puanbukte, a sakolte le a late uh nusia uh a, a phual uh a tuaci bangmahin nusia-in a suahtak nadingun tai uh hi. </VERS>
            <VERS vnumber="8"> Giahphual nawlah hih miphakte hong tun uh ciangin puanbuk khat sungah amaute lutin an ne-in tui dawn uh a, amaute in ngun le kham le puante pua khia-in tuate a seel uh hi. Tua ciangin amaute hong paikikin puanbuk dang khatah lut uh a, tua panin vante pua khia-in seel leuleu uh hi.
            </VERS>
            <VERS vnumber="9"> Tua ciangin amaute khatlekhat in, “A manin i gamta kei hi. Tuni pen thuthak a hoih i theih ni ahi hi. Eite pau loin zingsang khuavak dong ngak lehang gimna i thuak ding hi. Tua ahih ciangin tu-in hong pai un. Eite pai-in kumpipa innkuante kiangah va gen ni,” kici uh hi. </VERS>
            <VERS vnumber="10"> Tua ahih ciangin amaute hong pai-in kulhkongpi cingte samin amaute kiangah, “Syria-te’ phualah ka va tung uh a, tua lai-ah kuamah kimu lo, bangmah kiza lo, bangmah om lo; ahih hangin sakolte kikhihin, late kikhihin, puanbukte a om bangbangin om hi,” ci-in a gen uh hi. </VERS>
            <VERS vnumber="11"> Tua ciangin kulhkongpi cingte in thu zasak uh a, kumpipa innkuante kiangah hih thute kigen hi. </VERS>
            <VERS vnumber="12"> Tua ciangin kumpipa zanin tho-in a nasemte kiangah, “Syria-te in eite’ langkhat ah a vaihawmna kong gen ding hi. Eite i kialna amaute in hong thei uh hi. Tua ahih ciangin amaute gamlakah a bu dingin a phual panin pai khia uh a, ‘Khuapi sung panin amaute a pai khiat uh ciangin amaute a hingin manin khuapi sungah i lut ding hi,’ ci-in ngaihsun uh hi,” a ci hi. </VERS>
            <VERS vnumber="13"> Tua ciangin a nasemte khat in, “Mi pawlkhat sakol a omlaite sung panin nga paipihsak ni. Hih lai-ah a om eite pen a sisa Israel mihon buppi tawh a kibang lel ihihna i thei hi. Amaute sawlin en dih ni,” a ci hi. </VERS>
            <VERS vnumber="14"> Tua ahih ciangin amaute in sakol tung tuang mi nih sam a, kumpipa in Syria galkapte’ nungah amaute sawl a, “Pai-in va thei un,” a ci hi. </VERS>
            <VERS vnumber="15"> Tua ahih ciangin amaute Jordan ciang dong va pai uh hi. Syria-te in nawhsa-in a paihkhiat uh puante le nate tawh lamdung khempeuh pak zeizai hi. Tua ciangin kamtaite hong kikin kumpipa kiangah a gen uh hi.
            </VERS>
            <VERS vnumber="16"> Tua ciangin mite pai khia uh a, Syria-te’ phual luh uh hi. Tua ahih ciangin Topa’ gensa bangin annel lawh khat shekel khatin kizuakin, mangbuhham lawh nih shekel khatin kizuak hi. </VERS>
            <VERS vnumber="17"> A khut tungah a kingapna pa, a ukpa pen kulhkongpi a ukin kumpipa in seh hi. Mite in kulhkongpi-ah amah nawkpai-in a tung sikin pai uh a, ama kiangah kumpipa a paisuk laitakin Pasian’ mipa gensa bangin amah na si hi. </VERS>
            <VERS vnumber="18"> Bang hang hiam cih leh Pasian’ mipa in kumpipa kiangah, “Zing ciang tubang hunin Samaria kulhkongpi-ah mangbuhham lawh nih ciangin shekel khatin kizuak dinga, annel lawh khat ciangin shekel khatin kizuak ding hi,” a cih ciangin </VERS>
            <VERS vnumber="19"> galkap ukpa in Pasian’ mipa dawngin, “Topa mahmah in vantung tawlette hong hong hitaleh zong, hih bang thu hi thei ding ahi hiam?” ci hi. Tua ciangin amah in, “Nangma mit mahmah tawh hih thu na mu dinga, ahih hangin nang in na nekha kei ding hi,” ci hi. </VERS>
            <VERS vnumber="20"> Mite in kulhkongpi-ah ama tung sikin pai uh hi. Amah si ahih manin ama tungtawnin tua bangin a kipai ahi hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Tu-in Elisha in a tapa a hinkiksak numei kiangah, “Ding in; na innkuan tawh kihem khia inla, na hih theihna peuhpeuhah peem in; bang hang hiam cih leh Topa in kialpi khat tungsak dinga, gam sungah tua kialpi kum sagih sung hong tung ding hi,” ci khinzo hi. </VERS>
            <VERS vnumber="2"> Tua ahih ciangin tua numei dingin Pasian’ mipa thugen bangin gamta hi. Tua nu a innkuan tawh pai-in Filistia-te gamah kum sagih sung a peem hi. </VERS>
            <VERS vnumber="3"> Kum sagih a cin khit, Filistia-te gam panin tua numei hong ciahkik ciangin, kumpipa kiangah a inn le a leitang a ngen dingin a pai hi. </VERS>
            <VERS vnumber="4"> Tua laitakin Pasian’ mipa’ nasem Gehazi tawh kumpipa kiho a, “Elisha’ sepsa na lian khempeuh hong gen in,” a ci hi. </VERS>
            <VERS vnumber="5"> Elisha in a sisa mi a hinsakna thu kumpipa kiangah a gen laitakin, a tapa a hinkiksak numei in kumpipa kiangah a inn le a leitang hong ngen hi. Tua ciangin Gehazi in, “Ka topa, Kumpipa aw, hih lai-ah a numei om a, Elisha in a hinkiksak a tapa zong hih lai-ah om hi,” a ci hi. </VERS>
            <VERS vnumber="6"> Kumpipa in numei kiangah a dot ciangin tua nu in ama kiangah a gen hi. Tua ahih ciangin kumpipa in a uliante khat sawlin, “Leitang a nusiat ni a kipan tuhun dong lo panin a piang khempeuh tawh ama a’ ahi khempeuh piakik in,” a ci hi.
            </VERS>
            <VERS vnumber="7"> Syria kumpipa Benhadad cina-in a om laitakin Damaskas-ah Elisha hong pai hi. Ama kiangah, “Hih lai-ah Pasian’ mipa hong pai hi,” ci-in a kigen ciangin </VERS>
            <VERS vnumber="8"> kumpipa in ama nuai-a ulian Hazael kiangah, “Letsong khat kengin Pasian’ mipa a dawn dingin va pai in. Ama tungtawnin Topa thu va dong inla, ‘Hih natna panin ka damkik zo ding hiam, ci hi,’ va ci in,” a ci hi. </VERS>
            <VERS vnumber="9"> Tua ahih ciangin amah a dawn dingin Hazael pai a, Damaskas a na hoih namkim kalaoh puak sawmli, letsong a keng hi. Amah hong tungin ama mai-ah a din ciangin amah in, “Syria kumpipa na tapa Benhadad in nang kiangah kei hong sawlin, ‘Hih natna panin ka damkik zo ding hiam?’ ci hi,” a ci hi.
            </VERS>
            <VERS vnumber="10"> Tua ciangin Elisha in ama kiangah, “Pai in; ama kiangah gen in, ‘Na damkik taktak ding hi,’ va ci in. Ahi zongin amah a sih taktakna ding thu Topa in kei kiangah hong lak khin hi,” a ci hi. </VERS>
            <VERS vnumber="11"> Tua ciangin amah a maizum dongin a etna mun mah en denin Hazael sal gega hi. Tua ciangin Pasian’ mipa a kap hi. </VERS>
            <VERS vnumber="12"> Tua ciangin Hazael in, “Bang hangin ka topa kap na hi hiam?” a ci hi. Amah in dawngin, “Bang hang hiam cih leh Israel mite tungah nangmah in na bawl ding siatna ka thei hi. Nangmah in amau’ munmuanhuaite mei tawh na hal dinga, namsau tawh amau’ tangvalte thatin, amau’ naupang neute lei na denkhapna dinga, naupaii amau’ numeite na phelkham ding hi,” a ci hi. </VERS>
            <VERS vnumber="13"> Tua ciangin Hazael in, “Ui bang ahi lel na nasem pa in hih na lian a hih dingin bang ahi hiam?” a ci hi. Elisha in dawngin, “Syria tungah nang kumpi na hih ding thu Topa in kei tungah hong lak khinzo hi,” a ci hi.
            </VERS>
            <VERS vnumber="14"> Tua ciangin Elisha kiang panin amah kihem khia a, ama kiangah, “Elisha in nang kiangah bang hong ci ahi hiam?” a na ci Benhadad kiangah va tung hi. Tua ciangin amah in dawngin, “Amah in kei kiangah nang na damkik taktakna ding thu hong gen hi,” a ci hi. </VERS>
            <VERS vnumber="15"> Ahih hangin amah in a zing ciangin delhphah puan khat la-in tui sungah tua puan diah a, tua puan kawt tawh kumpipa’ maitang tuamcipin a sisak hi. Tua ciangin ama tangin Hazael kumpi a suak hi.
            </VERS>
            <VERS vnumber="16"> Israel kumpi, Ahab’ tapa Joram’ kum ngana kumin, Judah kumpi, Jehoshafat’ tapa Jehoram in uk ding kipan hi. </VERS>
            <VERS vnumber="17"> Amah kumpi a suah hunin ama pian kum sawmthum le nih pha a, Jerusalem-ah kum giat sung a uk hi. </VERS>
            <VERS vnumber="18"> Ahab’ tanu ama zi ahih manin Ahab’ innkuante’ gamtatnasa, Israel kumpite’ lampi mah amah in tawn hi. Topa’ muhna-ah amah a sia gamta hi. </VERS>
            <VERS vnumber="19"> Ahi zongin amah in ama tung le a suante tungah ukna a piak ding thu ciam khin ahih manin a nasem David’ hangin Topa in Judah gam susia nuam lo hi.
            </VERS>
            <VERS vnumber="20"> Ama hun sungin Judah gam ukna panin Edom mite lengkhia-in amau ading kumpi khat koih uh hi. </VERS>
            <VERS vnumber="21"> Tua ciangin Judah kumpi Jehoram zong a leengte khempeuh tawh Zair-ah a kuan hi. Tua lai-ah Edom mite in amaute na umcih uh a, ahi zongin zanin amaute kipanin amah le a leeng ukte in Edom mite vat gawpin inn-ah a tai uh hi. </VERS>
            <VERS vnumber="22"> Tua ahih ciangin tuni dongin Judah gam ukna panin Edom mite leeng khia hi. Tua ciangin tua hun mahin Libnah leeng khia leuleu hi. </VERS>
            <VERS vnumber="23"> Jehoram’ gamtatna a omlaite le ama sep khempeuh, Judah Kumpite’ Khang Tangthu Laibu sungah kigelh hi. </VERS>
            <VERS vnumber="24"> Tua ciangin Jehoram si a, David khuapi sungah a pate tawh kivui hi. Tua ciangin ama tangin a tapa Ahaziah in uk hi.
            </VERS>
            <VERS vnumber="25"> Israel kumpi, Ahab’ tapa Joram’ kum sawm le kum nihna kumin, Judah kumpi, Jehoram’ tapa Ahaziah in uk ding kipan hi. </VERS>
            <VERS vnumber="26"> Amah in uk ding a kipatin Ahaziah kum sawmnih le nih pha a, amah in Jerusalem-ah kum khat sung uk hi. Ama nu’ min Athaliah hi a, Israel kumpi Omri’ tanu ahi hi. </VERS>
            <VERS vnumber="27"> Amah zong Ahab’ innkuante’ makpa ahih manin Ahab’ innkuante’ gamtatsa bangin Topa’ muhna-ah a sia gamta a, Ahab’ innkuante’ lampi mah a tawn hi.
            </VERS>
            <VERS vnumber="28"> Syria kumpipa Hazael tawh gal kido dingin Ahab’ tapa Joram tawh kipawlin Ahaziah a kuan hi. Syria mite in a galkidona mun Ramoth-gilead-ah Israel kumpi Joram liamsak uh hi. </VERS>
            <VERS vnumber="29"> Tua ciangin Syria kumpipa Hazael a sim laitakin Syria mite in amah a liamsakna mate Jezreel khua-ah a kidamsak dingin kumpi Joram ciahkik hi. Jezreel-ah Ahab’ tapa Joram a cina-in om ahih manin a veh dingin Judah kumpi Jehoram’ tapa Ahaziah va paisuk hi.</VERS>
        </CHAPTER>
        <CHAPTER cnumber="9">
            <VERS vnumber="1"> Tua ciangin kamsang Elisha in kamsangte’ sung pan khat samin ama kiangah, “Kithawi inla, hih sathau biing tawi-in Ramoth-gilead-ah va pai in. </VERS>
            <VERS vnumber="2"> Na tun ciangin Nimshi’ tapa Jehoshafat, a tapa Jehu tua lai-ah va zong in. Tua ciangin pai-in a lawmte lak panin a pai khiat ding sawl inla, inndei sung nung khat sungah amah paipih in. </VERS>
            <VERS vnumber="3"> Tua ciangin sathau biing la-in ama lu tungah sung inla, ‘Topa in hih bangin ci hi: Israel tungah kumpi-in sathau kong nilh hi, ci hi,’ va ci in. Tua ciangin kongkhak hong inla tai in; zekai kei in,” a ci hi.
            </VERS>
            <VERS vnumber="4"> Tua ahih ciangin kamsang tangvalpa Ramoth-gilead-ah pai hi. </VERS>
            <VERS vnumber="5"> Amah a tun ciangin, galkap a ukte in thu kikupna na nei uh hi. Tua ciangin amah in, “A ukpa aw, nang tungah thugen ding khat ka nei hi,” a ci hi. Tua ciangin Jehu in, “Kote lakah kua’ tungah nei na hi hiam?” a ci hi. Tua ciangin amah in, “Nangma tung hi, a ukpa aw,” a ci hi. </VERS>
            <VERS vnumber="6"> Tua ahih ciangin amah dingin inn khat sungah a paikhawm uh hi. Tua ciangin tangvalpa in ama lu tungah a sathau sungin ama kiangah, “Israel Pasian, Topa in hih bangin ci hi: ‘Israel mite tung, Topa’ mite tungah kumpi-in nang sathau kong nilh hi. </VERS>
            <VERS vnumber="7"> Kamsang ka nasemte a thahna le Topa’ nasemte khempeuh a thahna hangin Jezebel’ tungah phu ka lak theih nadingin na topa Ahab’ innkuan na satpuk ding hi. </VERS>
            <VERS vnumber="8"> Bang hang hiam cih leh Ahab innkuan sia ding hi. Israel sungah keimah in Ahab innkuan panin sal hitaleh sal ahi lo hitaleh pasal khempeuh ka beisak ding hi. </VERS>
            <VERS vnumber="9"> Tua ciangin keimah in Nebat’ tapa Jeroboam innkuan le Ahijah’ tapa Baasha’ innkuan bangin Ahab’ innkuan ka bawl ding hi. </VERS>
            <VERS vnumber="10"> Tua ciangin uite in Jezreel khua sungah Jezebel ne-in, kuamah in amah vui lo ding hi,’ ci hi,” a ci hi. Tua ciangin amah in kongkhak hongin a tai khia hi.
            </VERS>
            <VERS vnumber="11"> A topa’ nasemte kiangah Jehu hong pusuah ciangin amaute in ama kiangah, “Thu khempeuh a hoih hiam? Bang hangin hih mihai pa nang kiangah hong pai ahi hiam?” a ci uh hi. Tua ciangin amah in amaute kiangah, “A mipa le a thugen na thei uh hi,” a ci hi. </VERS>
            <VERS vnumber="12"> Tua ciangin amaute in, “Tua thu ka thei kei uh hi. Tu-in ko kiangah hong gen in,” a ci uh hi. Tua ciangin amah in, “Tua bang tua bangin amah in kei kiangah thu hong genin, ‘Topa in hih bangin ci hi: “Israel tungah kumpi-in nang sathau kong nilh hi,” ci hi,’ hong ci hi,” a ci hi. </VERS>
            <VERS vnumber="13"> Tua ciangin nawhsa-in mi khempeuh in a puan uh la-in ama din nadingin kahlei tungah phah uh a, tua ciangin amaute in peengkul tumin, “Jehu, kumpi hi,” ci-in a taangko uh hi.
            </VERS>
            <VERS vnumber="14"> Tua ciangin Nimshi’ tapa Jehoshafat, a tapa Jehu in Joram sawmsim hi. (Tu-in Syria kumpi Hazael langpangin Ramoth-gilead-ah Israel khempeuh tawh khuacingin Joram om hi. </VERS>
            <VERS vnumber="15"> Ahih hangin Syria kumpi Hazael tawh a kido lai-in Syria-te in amah a liamsakna mate Jezreel khua-ah a kidamsak dingin Kumpi Joram ciahkik khinta hi.) Tua ahih ciangin Jehu in a ulianpihte kiangah, “Kei hong pawlpih nuam peuhmah in, mi khatpeuh Jezreel-ah pai-in thu a va ko dingin hih khuapi panin kuamah a pai khiatkhak loh nading thei un,” a ci hi. </VERS>
            <VERS vnumber="16"> Tua ciangin Jehu a leeng tungah kahin Jezreel-ah pai hi. Bang hang hiam cih leh tua lai-ah Joram lum hi. A tun ciangin Joram’ kiangah a hawh dingin Judah kumpipa Ahaziah na tung khin hi.
            </VERS>
            <VERS vnumber="17"> Tua laitakin Jezreel tausang tungah galvil pa dinga, amah hong pai laitakin Jehu’ pawlte amah in mu khia a, “Mi honkhat ka mu hi,” ci hi. Tua ciangin Joram in, “Sakol tung tuang mi khat la-in amaute a dawn dingin sawl inla, ‘Thuhoih ahi hiam?’ cisak in,” a ci hi. </VERS>
            <VERS vnumber="18"> Tua ahih ciangin sakol tung tuangin amah a dawn dingin mi khat pai a, “Kumpipa in hih bangin ci hi: ‘Thuhoih ahi hiam?’ ci hi,” a ci hi. Tua ciangin Jehu in, “Thuhoih tawh bang hih ding na hi hiam? Kihem inla ka nungah hong pai in,” a ci hi. Tua ciangin galvil pa in thu zasakin, “Kamtai pa in amaute kiang ban a, ahih hangin amah hong kilehkik lo hi,” a ci hi. </VERS>
            <VERS vnumber="19"> Tua ciangin amah in sakol tung tuang a nihna sawlin amaute kiangah tua pa paisak a, “Kumpipa in hih bangin hong ci khin hi: ‘Thuhoih ahi hiam?’ ci hi,” a ci hi. Tua ciangin Jehu in dawngin, “Thuhoih tawh bang hih ding na hi hiam? Kihem inla ka nungah hong pai in,” a ci hi. </VERS>
            <VERS vnumber="20"> Galvil pa in thu zasakkikin, “Amah in amaute va ban a, ahih hangin amah zong hong kilehkik lo hi. A leeng hawlzia pen Nimshi’ tapa Jehu’ hawl tawh kibang hi; bang hang hiam cih leh amah in nakpitakin nawhhawl hi,” a ci hi.
            </VERS>
            <VERS vnumber="21"> Tua ciangin Joram in, “Kithawi un,” a ci hi. Tua ciangin amaute in a leeng kithawisak uh hi. Tua ciangin Israel kumpipa Joram le Judah kumpipa Ahaziah, a sakol leeng tuak uhah tuangin ding khia uh a, Jehu a dawntuah dingin pai uh a, Jezreel mi Naboth’ lo ah amah tawh kituak uh hi. </VERS>
            <VERS vnumber="22"> Joram in Jehu a muh ciangin, “Jehu aw, thuhoih ahi hiam?” a ci hi. Amah in dawngin, “Na nu Jezebel’ paktatnate le aisannate tua zahin a tam laiteng bang thuhoih om thei ding ahi hiam?” a ci hi. </VERS>
            <VERS vnumber="23"> Tua ciangin Joram in a sakol kamkaih lehhei-in tai a, Ahaziah kiangah, “Ahaziah aw, gal om!” a ci hi. </VERS>
            <VERS vnumber="24"> Tua ciangin Jehu in a tha neih khempeuh tawh a thal keekin Joram’ liangko kikal kap a, a thaltang in a lungtang pailetin a leeng sungah amah a puksuk hi. </VERS>
            <VERS vnumber="25"> Jehu in amah a huhpa Bidkar kiangah, “Amah tawmto inla, Jezreel mi Naboth’ neihsa lo lai-ah amah paai in; bang hang hiam cih leh nang le kei, a pa Ahab’ nungah mai kimin i tuan laitakin amah langpangin Topa in hih thu a genna phawk in: </VERS>
            <VERS vnumber="26"> ‘Za ni-in Naboth le a tapate a kithahna ka muh taktak mah bangin leitang tung hih munah nang kong thuk ding hi,’ Topa in ci hi. Tua ahih ciangin tu-in Topa’ thugen bangin amah tawmin tua mun leitang tungah amah paai in,” a ci hi.
            </VERS>
            <VERS vnumber="27"> Judah kumpipa Ahaziah in hih thu a muh ciangin Bethhaggan lamah a tai hi. Tua ciangin Jehu in amah delhin, “Amah zong kap un,” a ci hi. Tua ciangin amaute in Ibleam gei, Gur kahtohna san a leeng sungah amah kap uh hi. Ahih hangin amah Megiddo khuapi ciang dong tai zo lai a, tua khua-ah a si hi. </VERS>
            <VERS vnumber="28"> A nasemte in leeng khat tawh Jerusalem-ah amah pua uh a, David khuapi sung ama hanah a vui uh hi. </VERS>
            <VERS vnumber="29"> Ahab’ tapa Joram’ kum sawm le kum khatna kumin Ahaziah in Judah tungah uk ding a kipan ahi hi.
            </VERS>
            <VERS vnumber="30"> Jezreel khua-ah Jehu hong tun ciangin Jezebel in a thu na za hi. Amah in a mitte zutin a lutang zem a, tawlet-ah khuadak hi. </VERS>
            <VERS vnumber="31"> Kulhkongpi-ah Jehu hong lut laitakin Jezebel in, “Nang Zimri! A topa a that pa aw, bang hih a hong pai na hi hiam?” a ci hi. </VERS>
            <VERS vnumber="32"> Tua ciangin tawlet lamah Jehu khuadak to-in, “Kei’ lamah kua om na hi uh hiam?” a ci hi. Inn sung mangte nih khawng thum khawng in amah hong ensuk hi. </VERS>
            <VERS vnumber="33"> Jehu in, “Amah hong lawnsuk un,” a ci hi. Tua ahih ciangin amaute in Jezebel lawnsuk uh hi. A sisan pawlkhat kulh tung le sakolte tungah kitheh a, tua ciangin amaute in amah tuancil uh hi. </VERS>
            <VERS vnumber="34"> Tua ciangin amaute sungtumin an ne-in tui a dawn uh hi. Tua ciangin amah in, “Tu-in a kisamsia hih numei tawm unla, phum un. Bangbang ahi ta zongin amah kumpipa’ tanu hibuang hi,” a ci hi. </VERS>
            <VERS vnumber="35"> Ahih hangin amah a phum dingin amaute a pai uh ciangin a lu guh le a khete le a khutpeek sim loh bangmah dang mu nawn lo uh hi. </VERS>
            <VERS vnumber="36"> Amaute hong paikikin Jehu kiangah a gen uh ciangin amah in, “Hih pen a nasem pa, Tishbe mi Elijah tungtawnin Topa’ gensa ahi hi: ‘Jezreel khua sungah uite in Jezebel’ sa ne ding uh hi. </VERS>
            <VERS vnumber="37"> Tua ciangin Jezebel’ luanghawm pen Jezreel khua sung lei maitang tungah eklei tawh kibang ding hi. Tua ahih manin kuamah in, “Hih pen Jezebel hi,” cih thei lo ding hi,’ ci hi,” a ci hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Tu-in Ahab’ suanlekhak mihing sawmsagih Samaria-ah teeng uh hi. Tua ahih ciangin Jehu in laikhakte gelh a, khuapi ukte, upate le Ahab’ suanlekhak a kemte tung Samaria-ah tua laite khakin, </VERS>
            <VERS vnumber="2"> “Tu-in hih lai na ngah phetun, na topa uh suante note tawh omin, leengte le sakolte, kulh a nei khuapite zong le hiamte na neihna uh thei un. </VERS>
            <VERS vnumber="3"> Na topa uh suante sung pan a hoih pen le a kilawm pen teelin a pa’ kumpi tokhom tungah tusak unla, na topa uh innkuan adingin do un,” a ci hi.
            </VERS>
            <VERS vnumber="4"> Ahih hangin amaute nakpitakin lau uh a, “En un, kumpi nihte in amah nang zo lo uh ahih ciangin eite in bangci nan zawh ding ihi hiam?” a ci uh hi. </VERS>
            <VERS vnumber="5"> Tua ahih ciangin kumpi inn a ukte le khuapi a ukte in upate le a kemte tawh kigawmin Jehu kiangah mi sawl uh a, “Kote nangma nasemte ka hi uh a, nong sawl khempeuh ka hih ding uh hi. Khat zong kumpi-in ka bawl kei ding uh hi; hoih na sak bangbangin hong hih in,” a ci uh hi. </VERS>
            <VERS vnumber="6"> Tua ciangin Jehu in amaute kiangah laikhak nihna gelhin, “Note kei lamah omin, keima thu a mang dingin a kiging na hih uhleh, na topa uh Ahab’ suanlekhakte’ lutangte hong la unla, zing ciang tubang hunin kei kiang Jezreel-ah hong puak un,” a ci hi. Tu-in kumpipa’ suanlekhak mihing sawmsagihte pen amaute a khoi khuapi makaite tawh omkhawm uh hi. </VERS>
            <VERS vnumber="7"> Amaute kiangah a laikhak a tun ciangin amaute in kumpipa’ suanlekhak tua mihing sawmsagihte that uh a, a lutangte seeng sungah guangin Jehu kiang Jezreel-ah a puak uh hi.
            </VERS>
            <VERS vnumber="8"> Kamtai pa hong pai-in ama kiangah, “Amaute in kumpipa’ suanlekhakte’ lutangte hong paipih uh hi,” ci-in a gen ciangin amah in, “Zingsang mateng kulhkongpi lutna-ah khawl nihin koih un,” a ci hi. </VERS>
            <VERS vnumber="9"> Zingsangin amah a pai khiat ciangin tua mite khempeuh kiangah, “Note na paubaang kei uh hi. Kumpi Joram sawmsimin a that pa keimah ka hi hi. Ahih hangin hihte khempeuh a sattuk kua ahi hiam? </VERS>
            <VERS vnumber="10"> Ahab’ innkuan tawh kizomin Topa in a gen thu, Topa’ kammal khat zong lei-ah kia lo ding hi, ci-in thei un. Bang hang hiam cih leh a nasem pa Elijah kiangah a gensa thu Topa in sem khinzo hi,” a ci hi. </VERS>
            <VERS vnumber="11"> Tua ahih ciangin Jehu in kuamah a siit nawn loh dongin Jezreel khua sungah Ahab’ innkuan a omlaite, a behte le a lawm mel theihte le a siampite khempeuh a that hi.
            </VERS>
            <VERS vnumber="12"> Tua ciangin amah ding khia-in Samaria-ah a pai hi. Lamkal, Tuucingte’ Buk a tun laitakin, </VERS>
            <VERS vnumber="13"> Jehu in Judah kumpi Ahaziah’ behte tuak a, amah in, “Kuate na hi uh hiam?” a ci hi. Tua ciangin amaute in dawngin, “Ahaziah’ behte ka hi uh a, Jezreel khua-a om kumpinu’ tapate le kumpi ta dangte kiangah a hawh dingin hong paisuk ka hi uh hi,” a ci uh hi. </VERS>
            <VERS vnumber="14"> Amah in a mite kiangah, “Hingmat un,” a ci hi. Tua ciangin amaute in tua mite hingmat uh hi. Tua ciangin amaute thatin tua lai-a om dum sungah amaute mi sawmli le nih a sisa-in lawnsuk uh a, amah in amaute khat zong hingkhawi lo hi.
            </VERS>
            <VERS vnumber="15"> Tua lai panin amah a kihepkhiat ciangin amah a dawn dingin a hong pai Rekhab’ tapa Jehonadab tawh kituak hi. Jehu in tua pa hopihin ama kiangah, “Keima lungsim nang tungah a thuman bangin nang’ lungsim kei’ tungah a thuman hiam?” a ci hi. Tua ciangin Jehonadab in dawngin, “Man hi,” a ci hi. Jehu in, “A man le na khut hong khak in,” a ci hi. Tua ahih ciangin amah in a khut a khak hi. Tua ciangin Jehu in leeng sungah amah kaito hi. </VERS>
            <VERS vnumber="16"> Tua ciangin amah in, “Kei hong zui inla, Topa ading ka deihluatna hong thei in,” a ci hi. Tua ahih ciangin Jehu in a leeng sungah amah tuangsak hi. </VERS>
            <VERS vnumber="17"> Samaria-ah a tun ciangin Topa in Elijah’ tungah a gen bangin Jehu in amaute a siak khiat dongin Samaria sunga Ahab mi a omlaite khempeuh a that khin hi.
            </VERS>
            <VERS vnumber="18"> Tua ciangin Jehu in mi khempeuh khawmin amaute kiangah, “Ahab in Baal na tawmkhat sem a, ahi zongin Jehu in tampi sem zaw ding hi. </VERS>
            <VERS vnumber="19"> Tua ahih ciangin tu-in Baal kamsangte khempeuh le a siampite khempeuh kei kiangah hong sam un. Baal tungah biakpiakna lianpi nei ding ka hih manin kuamah pelhemsak kei un. A pelhem peuhmah nungta lo ding hi,” a ci hi. Ahih hangin Baal a biate a suksiat theih nadingin Jehu in ngian tawh a hih ahi hi. </VERS>
            <VERS vnumber="20"> Tua ciangin Jehu in thu pia-in, “Baal adingin a thupi kikhopna khat bawl un,” a ci hi. Tua ahih ciangin amaute in tua thu zasak uh hi. </VERS>
            <VERS vnumber="21"> Tua ciangin Jehu in Israel sung khempeuh ah thu zasak hi. Baal a bia khempeuh hong pai uh a, hong pai lo mi khat zong om lo hi. Tua ciangin Baal biakinn sungah amaute lut uh a, Baal biakinn mong khat pan mong khat dong a dim uh hi. </VERS>
            <VERS vnumber="22"> Amah in puan koihna a ukpa kiangah, “Baal a biate khempeuh adingin puante hong la in,” a ci hi. Tua ahih ciangin amah in amaute-a’ dingin a puante hong pai khiatpih hi. </VERS>
            <VERS vnumber="23"> Tua ciangin Rekhab’ tapa Jehonadab tawh Baal biakinn sungah Jehu a tum hi. Tua ciangin amah in Baal a biate kiangah, “Hih lai-ah Baal a biate bek omin note’ lakah Topa’ nasemte a om loh nading thei unla, zong un,” a ci hi. </VERS>
            <VERS vnumber="24"> Tua ciangin biakpiaknate le meihal biaknate a pia dingin amah a tum hi. Tu-in Jehu in a pualamah mi sawmgiat koih a, “Na khut sung uhah kong piakte khat peuhpeuh a khahsuah pa in ama nuntakna tawh loh ding hi,” a ci hi. </VERS>
            <VERS vnumber="25"> Tua ahih ciangin meihal biakna a bawl a man khit phetin Jehu in a cingte le uliante kiangah, “Sungtum unla, amaute that un; mi khat zong suaktasak kei un,” a ci hi. Amaute in namsau tawh a thah khit uh ciangin a cingte le uliante in amaute lawn khia uh a, tua ciangin Baal biakinn sung nung dei-ah tumin, </VERS>
            <VERS vnumber="26"> Baal biakinn sunga om biakna song pai khiatpihin a hal uh hi. </VERS>
            <VERS vnumber="27"> Tua ciangin amaute in Baal biakna song susia-in, Baal biakinn susia uh a, tuni dongin ekbuk a suaksak uh hi.
            </VERS>
            <VERS vnumber="28"> Tua bangin Jehu in Israel sung panin Baal siak khia hi. </VERS>
            <VERS vnumber="29"> Ahih hangin Bethel le Dan-ah a om kham bawngnote ahi, Israel-te a khialhsakna, Nebat’ tapa Jeroboam’ khialhnate panin Jehu kihei khia lo hi. </VERS>
            <VERS vnumber="30"> Tua ciangin Topa in Jehu kiangah, “Nangmah in keima muhna-ah a man thu limtakin na sepna hang le ka lungsimah a om bangin Ahab’ innkuan tungah na bawlna hangin, na suante khang lina dongin Israel kumpi tokhom tungah tu ding hi,” a ci hi. </VERS>
            <VERS vnumber="31"> Ahih hangin Jehu in a lungsim khempeuh tawh Israel Pasian, Topa’ thukham limtakin zuih ding ngaihsun lo hi. Israel-te a khialhsakna ahi Jeroboam’ khialhnate panin amah kihei lo hi.
            </VERS>
            <VERS vnumber="32"> Tua hun lai-in Topa in Israel gam pawlkhat khenkhiat ding kipan hi. Hazael in Israel gam sung khempeuh ah amaute zo hi. </VERS>
            <VERS vnumber="33"> Jordan panin nisuahna lam, Gilead gam khempeuh, Gad mite, Reuben mite le Manasseh mite, Arnon kuam gei-a om Aroer panin Gilead le Bashan gam khempeuh a zo gawp hi. </VERS>
            <VERS vnumber="34"> Tu-in Jehu’ gamtatna a omlaite, a sep khempeuh le ama thahatnate khempeuh, Israel Kumpite’ Khang Tangthu Laibu sungah kigelh hi. </VERS>
            <VERS vnumber="35"> Tua ciangin Jehu si a, amaute in Samaria-ah amah a vui uh hi. Tua ciangin ama tapa Jehoahaz in ama tangin a uk hi. </VERS>
            <VERS vnumber="36"> Jehu in Samaria panin Israel tungah kum sawmnih le giat sung a uk hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> Ahaziah’ nu Athaliah in a tapa a sihna a theih ciangin amah kipanin kumpi innkuan khempeuh thatsak hi. </VERS>
            <VERS vnumber="2"> Ahih hangin Ahaziah’ sanggamnu, Kumpi Joram’ tanu Jehosheba in Ahaziah’ tapa Joash la-in, thah dingin a kikoih kumpipa’ tapate lak panin amah gu khia a, biakinn sung lupna inndei sungah amah le a cingnu a koih hi. Tua bangin tua nu in Athaliah kiang panin amah seel a, tua ahih manin amah kithat kha lo hi. </VERS>
            <VERS vnumber="3"> Athaliah in Israel gam sungah a uk sungteng a cingnu tawh amah kum guk sung omin Topa’ biakinn sungah a bu hi.
            </VERS>
            <VERS vnumber="4"> Ahih hangin a kum sagihna kumin siampi Jehoiada in mi sawlin Kar mite le kumpi inncing a ukte kiangah paisak a, Topa’ biakinn sung ama kiangah samsak hi. Tua ciangin amah in amaute tungah a ngaihsutna genin Topa’ biakinn sungah kiciamna khat bawl uh a, amah in amaute kiangah kumpipa’ tapa a lak hi. </VERS>
            <VERS vnumber="5"> Tua ciangin amah in amaute thu pia a, “Note hih bangin na gamta ding uh hi: Sabbath ni-in nasep pengin kumpipa inn a cing no seh thum ah sehkhatte in </VERS>
            <VERS vnumber="6"> (adang seh thum ah sehkhatte Sur kulhkongpi-ah omin adang seh thum ah sehkhatte a cingte’ nung kulhkongpi-ah om hi) kumpi inn na cing ding uh hi. </VERS>
            <VERS vnumber="7"> Tua ciangin Sabbath ni-in na semin Topa’ biakinn a cing no a khennihte in </VERS>
            <VERS vnumber="8"> na khut sung uhah na hiam ciat uh tawh kumpi Joash na cing ding uh hi. Note kiang nai-ah a hong pai peuhpeuh kithat ding hi. Kumpipa a pai khiat ciang le a sungtum ciangin amah na cing ding uh hi,” a ci hi.
            </VERS>
            <VERS vnumber="9"> A ukte in siampi Jehoiada’ thupiak khempeuh bangin hih uh a, Sabbath ni-in nasep a sem dingte tawh Sabbath ni-in ama mi nasep a peng dingte hong paipih ciat uh a, siampi Jehoiada kiangah hong tung uh hi. </VERS>
            <VERS vnumber="10"> Tua ciangin siampipa in a ukte tungah Topa’ biakinn sungah a om David-a’ ahi teipite le lumte a pia hi. </VERS>
            <VERS vnumber="11"> Tua ciangin biakinn leitaw lampang, biakna tau le biakinn kimkotah mi khempeuh a khut uhah a hiam ciat uh tawh a cingin a ding uh hi. </VERS>
            <VERS vnumber="12"> Tua ciangin amah in kumpipa’ tapa pai khiatpihin, ama lu tungah kumpi lukhu khusak a, kumpi hihna tecipanna lai amah a pia hi. Tua ciangin amaute in amah kumpi hi, ci-in taangko-in amah sathau a nilh uh hi. Tua ciangin amaute in a khut uh bengin, “Kumpipa khansau hen!” a ci uh hi.
            </VERS>
            <VERS vnumber="13"> Athaliah in a cingte le mite’ gamlumna a zak ciangin mite’ kiang Topa’ biakinn sungah a pai hi. </VERS>
            <VERS vnumber="14"> Amah a khuadak ciangin a ngeina ding bangin biakna song gei-ah kumpi thak pa dingin, kumpipa gei-ah a ukte le peengkul tumte om a, tua gammi khempeuh in lungdamin peengkul na tum uh hi. Tua ciangin Athaliah in a puante balkekin kiko a, “Sawmsimna! Sawmsimna!” a ci hi. </VERS>
            <VERS vnumber="15"> Tua ciangin siampi Jehoiada in galkap a ukte thu pia-in, “A pua-ah tua nu pai khiatpih un. Amah a panpih peuhmah namsau tawh that un,” a ci hi. Bang hang hiam cih leh siampipa in, “Topa’ biakinn sungah amah that kei un,” a ci hi. </VERS>
            <VERS vnumber="16"> Tua ahih ciangin amaute in tua nu man uh a, Kumpipa’ inn lutna Sakol Kongpi a tun ciangin tua lai-ah amah kithat hi.
            </VERS>
            <VERS vnumber="17"> Tua ciangin Jehoiada in amaute Topa’ mi ahihna ding uh Topa le kumpipa le mite kikalah thuciamna khat bawl a, kumpipa le mite kikalah zong a bawl hi. </VERS>
            <VERS vnumber="18"> Tua ciangin tua gammi khempeuh Baal biakinn-ah pai-in a biakinn a phelkek uh hi. A biakna taute le a milimte amaute in sukham uh a, amaute in biakna taute mai-ah Baal siampi Mattan a that uh hi. Tua ciangin siampipa in Topa’ biakinn-ah galvilte a koih hi. </VERS>
            <VERS vnumber="19"> Tua ciangin amah in a ukte, a cingte le tua gammi khempeuh kaikhawm hi. Tua ciangin amaute in Topa’ biakinn panin kumpipa paipihsuk uh a, a Cingte’ Kongpi tawnin kumpipa’ inn-ah a pai uh hi. Tua ciangin kumpite’ kumpi tokhom tungah amah hong tu hi. </VERS>
            <VERS vnumber="20"> Tua ahih ciangin tua gammi khempeuh a lungdam uh hi. Kumpipa’ inn-ah namsau tawh Athaliah a kithah khit ciangin khuapi sung a gamdai hi.
            </VERS>
            <VERS vnumber="21"> Joash in uk ding a kipat ciangin ama khan kum sagih pha pan hi.</VERS>
        </CHAPTER>
        <CHAPTER cnumber="12">
            <VERS vnumber="1"> Jehu’ kum sagihna kumin Joash in uk ding kipan a, amah in Jerusalem-ah kum sawmli sung uk hi. Ama nu’ min Zibiah hi a, Beersheba khuami ahi hi. </VERS>
            <VERS vnumber="2"> Siampi Jehoiada in amah thuhilh ahih manin Joash in ama uk hun sung tawntung Topa’ muhna-ah a man gamta hi. </VERS>
            <VERS vnumber="3"> Ahi zongin mual tunga biaknate kila khia lo hi. Mite in tuate tungah biakna pia-in paknamtui hal lai uh hi.
            </VERS>
            <VERS vnumber="4"> Joash in siampite kiangah, “Pasian’ biakinn sungah a kipaipih a siangtho nate’ man sum khempeuh, a milipin piak dingin a kiseh sum le amau’ utthu tawh Pasian’ biakinn-ah a kipaipih sumte, </VERS>
            <VERS vnumber="5"> nomau’ nasepna mite ciat panin no siampite in khawm un. Tua ciangin biakinn puahphatna ding a kisapna a kimuhna khempeuh puahsak un,” a ci hi. </VERS>
            <VERS vnumber="6"> Ahih hangin Kumpi Joash’ uk kum sawmnih le thumna kum dongin siampite in biakinn puah kipan nai lo uh hi. </VERS>
            <VERS vnumber="7"> Tua ahih ciangin Kumpi Joash in siampi Jehoiada le siampi dangte samin amaute kiangah, “Bang hangin biakinn puah lo na hi uh hiam? Tua ahih ciangin tu-in na nasepna uh mite kiang panin na sumlakte uh kem nawn kei unla, a sumte biakinn puah nadingin ap un,” a ci hi. </VERS>
            <VERS vnumber="8"> Tua ahih ciangin mite tung pan sum kaihkhop tavuan la nawn loin, biakinn puah ding zong tavuan a lak nawn loh nading uh siampite a thukim uh hi.
            </VERS>
            <VERS vnumber="9"> Tua ciangin siampi Jehoiada in singkuang khat la-in a siin vutvang a, Topa’ biakinn sung tum ciangin taklam pang khuam gei-ah a koih hi. Tua ciangin kongkhak a cing siampite in Topa’ biakinn sungah a kipaipih sum khempeuh tua sungah a koih uh hi. </VERS>
            <VERS vnumber="10"> Singkuang sungah sum tam om hi, ci-in a theih peuhpeuh uh ciangin kumpipa’ lai-at pa le siampi lianpen pa hong paito-in Topa’ biakinn sungah a om sumte amaute in simin ip-in tun uh hi. </VERS>
            <VERS vnumber="11"> Tua ciangin amaute in Topa’ biakinn a en nasemte’ khut sungah a tawi teh khiat uh sumte pia uh hi. Tua ciangin amaute in Topa’ biakinn a sem khutsiamte le innlamte tung, </VERS>
            <VERS vnumber="12"> le leilesuang innlam siamte le suangseekte tungah Topa’ biakinn puah nadingin sing leina ding le suang tawhna ding le biakinn puahna khat peuhpeuh a zat dingin pia khia uh hi. </VERS>
            <VERS vnumber="13"> Ahih hangin Topa’ biakinn adingin ngun kuangte, taitehte, haite, peengkulte, ahih kei leh kham ahi a, ngun nazat khat peuhpeuh ahi zongin, Topa’ biakinn-ah a kipaipih sumte panin kibawl lo hi. </VERS>
            <VERS vnumber="14"> Bang hang hiam cih leh Topa’ biakinn a puah nasemte tungah tua sumte kipia hi. </VERS>
            <VERS vnumber="15"> Amaute in thuman takin na sem uh ahih manin nasemte tungah piak dingin a khut sung uhah sum a apnate uh tung panin amaute in sazian ngen lo uh hi. </VERS>
            <VERS vnumber="16"> Mawhna hanga piak sum le khialhna hanga piak sumte Topa’ biakinn sungah kipaipih lo hi; tuate pen siampite-a’ ahi hi.
            </VERS>
            <VERS vnumber="17"> Tua hun laitakin Syria kumpipa Hazael kuanto-in Gath simin a la hi. Ahih hangin Hazael in Jerusalem simin a paito dingin a mai a ngat ciangin, </VERS>
            <VERS vnumber="18"> Judah kumpi Joash in Judah kumpite ahi ama hun ma-a sem Jehoshafat, Jehoram le Ahaziah-te’ apsa thuciam piakna letsongte khempeuh le ama thuciam piakna letsongte le Topa’ biakinn le kumpipa’ sumkoihnate-ah a om kham khempeuh la-in Syria kumpipa Hazael kiangah a puak hi. Tua ciangin Jerusalem panin Hazael a pai khia hi.
            </VERS>
            <VERS vnumber="19"> Tu-in Joash’ gamtatna a omlaite le a hih khempeuh, Judah Kumpite’ Khang Tangthu Laibu sungah kigelh hi. </VERS>
            <VERS vnumber="20"> Ama nasemte kipanin sawmsimna khat vaihawm uh a, Silla paisukna lampi, Millo inn sungah Joash a that uh hi. </VERS>
            <VERS vnumber="21"> Amah a satpukte pen ama nasemte, Shimeath’ tapa Jozakar le Shomer’ tapa Jehozabad ahi hi; tua hi a, amah si ta hi. Tua ciangin amaute in David khuapi sungah a pate tawh amah vui uh a, ama tangin a tapa Amaziah in a uk hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Judah kumpi, Ahaziah’ tapa Joash’ kum sawmnih le thumna kumin, Jehu’ tapa Jehoahaz in Samaria panin Israel uk ding kipan a, amah in kum sawm le kum sagih sung uk hi. </VERS>
            <VERS vnumber="2"> Topa’ muhna-ah amah a sia gamta a, Israel-te a khialhsakna, Nebat’ tapa Jeroboam’ khialhnate zui hi. Tuate panin amah kihem khia lo hi. </VERS>
            <VERS vnumber="3"> Tua ciangin Israel-te tungah Topa heh a, amah in Syria kumpipa Hazael’ khut sung le Hazael’ tapa Benhadad’ khut sungah amaute pia tawntung hi. </VERS>
            <VERS vnumber="4"> Tua ciangin Jehoahaz in Topa’ tungah thum a, Topa in a thu ngai hi; bang hang hiam cih leh Syria kumpipa in amaute a nenniamna mu hi. </VERS>
            <VERS vnumber="5"> (Tua ahih ciangin Topa in Israel tungah honpa khat pia hi. Tua ahih manin Syria-te’ khut sung panin amaute suakta uh hi. Tua ciangin a nidanga bangin Israel-te a inn uhah teeng uh hi. </VERS>
            <VERS vnumber="6"> Ahi zongin Israel a khialhsakna, Jeroboam’ khialhnate panin amaute kihem khia lo uh a, amaute in tuate zui uh hi. Asherah milim zong Samaria mahah omlai hi.) </VERS>
            <VERS vnumber="7"> Bang hang hiam cih leh Jehoahaz adingin galkap sakol tung tuang sawmnga le leeng sawm le khe galkap tul sawm bang bek omlai hi. Bang hang hiam cih leh Syria kumpipa in amaute susia-in leivui bangin amaute a bawl hi. </VERS>
            <VERS vnumber="8"> Tu-in Jehoahaz’ gamtatna a omlaite, ama hih khempeuh le ama vangliatna, Israel Kumpite’ Khang Tangthu Laibu sungah kigelh hi. </VERS>
            <VERS vnumber="9"> Tua ciangin Jehoahaz si a, amaute in Samaria-ah amah vui uh hi. Tua ciangin ama tangin a tapa Jehoash in a uk hi.
            </VERS>
            <VERS vnumber="10"> Judah kumpipa Joash’ kum sawmthum le sagihna kumin Jehoahaz’ tapa Jehoash in Samaria panin Israel tungah uk ding kipan a, amah in kum sawm le kum guk sung a uk hi. </VERS>
            <VERS vnumber="11"> Amah zong Topa’ muhna-ah a sia gamta hi. Israel-te a khialhsakna, Nebat’ tapa Jeroboam’ khialhnate khempeuh panin amah kihem khia lo a, tua bangmahin amah gamta hi. </VERS>
            <VERS vnumber="12"> Tu-in Jehoash’ gamtatna a omlaite, ama hih khempeuh le Judah kumpipa Amaziah a dona a thahatnate, Israel Kumpite’ Khang Tangthu Laibu sungah kigelh hi. </VERS>
            <VERS vnumber="13"> Tua ciangin Jehoash si a, ama kumpi tokhom tungah Jeroboam Nihna pa a tu hi. Tua ciangin Israel kumpi dangte tawh Samaria-ah Jehoash kivui khawm hi.
            </VERS>
            <VERS vnumber="14"> Tu-in a sih nading natna tawh Elisha a nat ciangin, Israel kumpipa Jehoash ama kiangah paisukin ama mai-ah kap a, “Ka pa, ka pa! Israel mite a hupipa!” ci-in a kiko hi. </VERS>
            <VERS vnumber="15"> Tua ciangin Elisha in ama kiangah, “Thal khat le thaltangte hong la in,” a ci hi. Tua ahih ciangin amah in thal khat le thaltangte a la hi. </VERS>
            <VERS vnumber="16"> Tua ciangin amah in Israel kumpipa kiangah, “Na thal keek in,” a ci hi. Tua ciangin amah in a keek hi. Tua ciangin Elisha in kumpipa khut tungah ama khutte nga hi. </VERS>
            <VERS vnumber="17"> Tua ciangin amah in, “Nisuahna lam tawlet hong in,” a ci hi. Tua ciangin amah in hong hi. Tua ciangin Elisha in, “Na thal lawn in,” a ci hi. Tua ciangin amah in lawn hi. Tua ciangin amah in, “Topa’ gualzawhna thaltang, Syria tungah gualzawhna thaltang! Bang hang hiam cih leh amaute na beisak dongin Afek-ah Syria-te na do ding hi,” a ci hi. </VERS>
            <VERS vnumber="18"> Tua ciangin amah in, “Thaltangte la in,” a ci hi. Tua ciangin amah in a la hi. Tua ciangin amah in Israel kumpipa kiangah, “Tuate tawh leilak sat in,” a ci hi. Tua ciangin amah in thumvei satin a khawl hi. </VERS>
            <VERS vnumber="19"> Tua ciangin Pasian’ mipa ama tungah hehin, “Ngavei ahi a, gukvei ahi zongin na sat ding kilawm hi. Tua hileh na beisak dongin Syria na satpuk ding hi. Ahih hangin tu-in thumvei bek Syria na satpuk ding hi,” a ci hi.
            </VERS>
            <VERS vnumber="20"> Tua ciangin Elisha si a, amaute in amah a vui uh hi. Tu-in Moab mihonte in sik-hiau sungin tua gam simzel uh hi. </VERS>
            <VERS vnumber="21"> Tua ciangin amaute in misi khat a vui laitakun, amaute a sim dingin a hong pai mihon khat mu uh a, amau zong a misi uh Elisha’ han sungah lawn uh hi. A misi in Elisha’ guhte a sukkhak phetin hingkik a, tua ciangin ama khe-in a ding hi.
            </VERS>
            <VERS vnumber="22"> Tu-in Syria kumpipa Hazael in Jehoahaz’ hun sung khempeuh Israel mite nengniam hi. </VERS>
            <VERS vnumber="23"> Ahih hangin Topa in amaute hehpihin amaute khasiat a, Abraham, Isaac le Jakob tawh a thuciamna hangin amaute lamah amah kihei a, amaute nusia lo hi. Tu dongin zong ama mite mangngilh lo hi.
            </VERS>
            <VERS vnumber="24"> Syria kumpipa Hazael a sih ciangin ama tangin a tapa Benhadad kumpi a suak hi. </VERS>
            <VERS vnumber="25"> Tua ciangin a pa Jehoahaz’ tung panin gal sungah Hazael in a laksa khuapite Hazael’ tapa Benhadad tung panin Jehoahaz’ tapa Jehoash in lakik hi. Jehoash in amah thumvei zo-in Israel khuapite a ngahkik hi.
            </VERS>
        </CHAPTER>
        <CHAPTER cnumber="14">
            <VERS vnumber="1"> Israel kumpi, Jehoahaz’ tapa Jehoash’ kum nihna kumin, Judah kumpi, Joash’ tapa Amaziah in uk ding kipan hi. </VERS>
            <VERS vnumber="2"> Amah in uk ding a kipatin kum sawmnih le nga pha a, Jerusalem-ah amah in kum sawmnih le kua sung uk hi. Ama nu’ min Jehoaddin hi a, Jerusalem khuami ahi hi. </VERS>
            <VERS vnumber="3"> Topa’ mitah amah a manin gamta a, ahi zongin a pu David bang zo lo hi. A pa Joash’ hihsa na khempeuh hih hi. </VERS>
            <VERS vnumber="4"> Mual tunga biaknate koih khia lo hi. Mite in tuate tungah biakna pia-in paknamtui hal lai uh hi. </VERS>
            <VERS vnumber="5"> Kumpi aana kiptakin ama khut sungah a om phetin ama pa ahi kumpipa a that a nasemte amah in that hi. </VERS>
            <VERS vnumber="6"> Ahih hangin Topa in a thupiaksa, Moses thukham laibu sungah, “Tate’ hangin pate kithat lo dinga, pate’ hangin tate zong kithat lo ding hi; ahih hangin mi khempeuh amau’ khialhna hangin si ding hi,” ci-in a kigelh bangin amah in mi thatte’ tate that lo hi.
            </VERS>
            <VERS vnumber="7"> Amah in Edom mite tul sawm Ci Kuam-ah thatin Sela khua simin la a, a min dingin Joktheel phuak a, tuni dongin tua min kipsuak hi.
            </VERS>
            <VERS vnumber="8"> Tua ciangin Amaziah in Israel kumpi, Jehu’ tapa Jehoahaz, a tapa Jehoash kiangah kamtaite sawlin, “Hong pai in, khatlekhat mai kituahin kisu ni,” ci-in a to hi. </VERS>
            <VERS vnumber="9"> Tua ciangin Israel kumpipa Jehoash in Judah kumpi Amaziah kiangah thu puak a, “Lebanon-a om thangling kung khat in Lebanon-a om taamtak khat kiangah mi sawlin, ‘Ka tapa’ zi dingin na tanu hong pia in,’ ci hi. Tua ciangin Lebanon gamsa khat in hong nawkin tua thangling tuancil hi. </VERS>
            <VERS vnumber="10"> Nangmah in Edom na vat gawp khin a, na lungsim in nang hong liansak hi. Na minthanna tawh lungkim inla, inn-ah om in; bang hangin nang tukin, Judah tawh nang na tuk nadingin buaina piangsak se ding na hi hiam?” a ci hi.
            </VERS>
            <VERS vnumber="11"> Ahih hangin Amaziah in a thu ngai lo hi. Tua ahih ciangin Israel kumpipa Jehoash paito a, Judah-te’ gam Bethshemesh-ah amah le Judah kumpipa Amaziah khatlekhat kimaituahin gal kido uh hi. </VERS>
            <VERS vnumber="12"> Tua ciangin Israel in Judah zo a, mi khempeuh a inn ciat uhah tai uh hi. </VERS>
            <VERS vnumber="13"> Tua ciangin Israel kumpipa Jehoash in Bethshemesh-ah Ahaziah’ tapa Joash, a tapa Amaziah ahi Judah kumpipa man hi. Tua ciangin Jerusalem-ah amah hong pai a, Efraim Kongpi panin Kiu Kongpi dong Jerusalem kulh pi zaguk sung susia hi. </VERS>
            <VERS vnumber="14"> Tua ciangin amah in kham le ngun khempeuh le Topa’ biakinn sung le kumpi inn vankoihna sungah a om umlebeel khempeuh la-in, mite zong man a, tua ciangin Samaria-ah a ciahkik hi.
            </VERS>
            <VERS vnumber="15"> Tu-in Jehoash in a hih a gamtatna a omlaite, a vangliatna le Judah Kumpipa Amaziah tawh a kidona, Israel Kumpite’ Khang Tangthu Laibu sungah kigelh hi. </VERS>
            <VERS vnumber="16"> Tua ciangin Jehoash si a, Israel kumpite tawh Samaria-ah kivui hi. Tua ciangin ama tangin a tapa Jeroboam Nihna in a uk hi.
            </VERS>
            <VERS vnumber="17"> Israel kumpipa, Jehoahaz’ tapa Jehoash a sih khit ciangin Judah kumpipa, Joash’ tapa Amaziah kum sawm le kum nga sung nungta lai hi. </VERS>
            <VERS vnumber="18"> Tu-in Amaziah’ nasepna a omlaite, Judah Kumpite’ Khang Tangthu Laibu sungah kigelh hi. </VERS>
            <VERS vnumber="19"> Tua ciangin amaute in Jerusalem-ah amah sawmsim uh a, amah zong Lakhish-ah tai hi. Ahih hangin amaute in ama nung zui-in Lakhish-ah mi sawl uh a, tua lai-ah amah that uh hi. </VERS>
            <VERS vnumber="20"> Tua ciangin amaute in sakolte tungah amah hong pua uh hi. David khuapisung Jerusalem-ah a pate tawh amah kivui hi. </VERS>
            <VERS vnumber="21"> Tua ciangin Judah mite khempeuh in kum sawm le kum guk a pha Uzziah la-in a pa Amaziah’ tangin kumpi-in a koih uh hi. </VERS>
            <VERS vnumber="22"> A pa a sih khit ciangin amah in Elath khua zo kikin lampha a, Judah mite adingin ngahkik hi.
            </VERS>
            <VERS vnumber="23"> Judah kumpipa, Joash’ tapa Amaziah’ kum sawm le kum ngana kumin, Israel kumpipa, Jehoash’ tapa Jeroboam in Samaria-ah uk ding kipan a, amah in kum sawmli le khat sung uk hi. </VERS>
            <VERS vnumber="24"> Topa’ muhna-ah amah a sia gamta hi. Israel a khialhsakna, Nebat’ tapa Jeroboam’ khialhnate khempeuh panin amah kihem khia lo hi. </VERS>
            <VERS vnumber="25"> Amah in Gathhefer pan a kamsangpa, Amittai’ tapa, a nasem Jonah’ tungtawnin Israel Pasian, Topa’ thugen bangin, Hamath lutna panin Arabah Tuipi dong Israel gam a ngahkik hi. </VERS>
            <VERS vnumber="26"> Bang hang hiam cih leh Israel-te’ thuakna nasia mahmah hi, ci-in Topa in mu hi. Bang hang hiam cih leh sal ahi a, sal ahi lo ahi zongin a peng kuamah om lo a, Israel a huh ding kuamah om lo hi. </VERS>
            <VERS vnumber="27"> Ahih hangin Israel min a phiatkhiat ding Topa in gen nai lo ahih manin Jehoash’ tapa Jeroboam’ khut tawh amah in amaute hon khia hi.
            </VERS>
            <VERS vnumber="28"> Tu-in Jeroboam’ gamtatna a omlaite, a hihte khempeuh, a vangliatna, a galsimna le Judah in a na neih ngei Damaskas le Hamath khuapite Israel adingin a ngahkikna, Israel Kumpite’ Khang Tangthu Laibu sungah kigelh hi. </VERS>
            <VERS vnumber="29"> Tua ciangin Jeroboam si-in a pate tawh kivui a, ama tangin a tapa Zekhariah in a uk hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Israel kumpi Jeroboam Nihna’ kum sawmnih le sagihna kumin Judah kumpipa, Amaziah’ tapa Uzziah in uk ding kipan hi. </VERS>
            <VERS vnumber="2"> Amah in uk ding a kipatin kum sawm le kum guk pha a, Jerusalem-ah kum sawmnga le nih sung uk hi. Ama nu’ min Jekoliah hi a, Jerusalem khuami ahi hi. </VERS>
            <VERS vnumber="3"> A pa Amaziah’ sepna khempeuh tawh kizui-in Topa’ mitah a man gamta hi. </VERS>
            <VERS vnumber="4"> Ahi zongin mual tunga biaknate kila khia lo hi. Mite in tuate tungah biakna pia-in paknamtui hal lai uh hi. </VERS>
            <VERS vnumber="5"> Tua ciangin Topa in phaknatna tawh kumpipa vat ahih manin a sih ni dongin amah a phak hi a, inn tuam sungah amah teeng hi. Tua ciangin kumpipa’ tapa Jotham pen a innkuan tungah a uk hi a, tua gam mite a uk hi. </VERS>
            <VERS vnumber="6"> Tu-in Uzziah’ gamtatna a omlaite le a hih khempeuh, Judah Kumpite’ Khang Tangthu Laibu sungah kigelh hi. </VERS>
            <VERS vnumber="7"> Tua ciangin Uzziah si a, amaute in David khuapi sungah a pate tawh amah vui uh a, tua ciangin ama tangin a tapa Jotham in a uk hi.
            </VERS>
            <VERS vnumber="8"> Judah kumpi Uzziah’ kum sawm le kum giatna kumin Jeroboam Nihna’ tapa Zekhariah in Samaria panin Israel tungah kha guk sung uk hi. </VERS>
            <VERS vnumber="9"> A pate’ hihsa bangin Topa’ muhna-ah amah a sia gamta hi. Israel a khialhsakna, Nebat’ tapa Jeroboam’ khialhnate panin amah kihem khia lo hi. </VERS>
            <VERS vnumber="10"> Jabesh’ tapa Shallum in amah sawmsim a, Ibleam-ah amah satpukin that a, tua ciangin ama tangin a uk hi. </VERS>
            <VERS vnumber="11"> Tu-in Zekhariah’ sepna a omlaite, Israel Kumpite’ Khang Tangthu Laibu sungah kigelh hi. </VERS>
            <VERS vnumber="12"> (Hih pen Topa’ thuciamna, Jehu tungah a piak, “Na suante khang lina dongin Israel kumpi tokhom tungah tu ding hi,” a cih ahi hi. Tua ahih ciangin tua bangin a piang ahi hi.)
            </VERS>
            <VERS vnumber="13"> Judah kumpi Uzziah’ kum sawm le kum kuana kumin Jabesh’ tapa Shallum in uk ding kipan a, amah in Samaria-ah kha khat sung uk hi. </VERS>
            <VERS vnumber="14"> Tua ciangin Tirzah panin Gadi’ tapa Menahem hong paito-in Samaria hong tunga, tua ciangin amah in Samaria-ah Jabesh’ tapa Shallum satpukin that a, ama tangin a uk hi. </VERS>
            <VERS vnumber="15"> Tu-in Shallum’ sepna a omlaite le amah in a hihsa a sawmsimna, Israel Kumpite’ Khang Tangthu Laibu sungah kigelh hi. </VERS>
            <VERS vnumber="16"> Tua hun laitakin Menahem in Tappuah le a sunga teeng khempeuh le Tirzah pan a kipan a gam sungteng a luh hi. Bang hang hiam cih leh amaute in ama adingin a kongpite uh hong lo uh hi. Tua ahih ciangin amah in luhin, a sunga om numei naupaii khempeuh a phelkham hi.
            </VERS>
            <VERS vnumber="17"> Judah kumpi Uzziah’ kum sawmthum le kuana kumin Gadi’ tapa Menahem in Israel tungah uk ding kipan a, amah in Samaria panin kum sawm sung uk hi. </VERS>
            <VERS vnumber="18"> Topa’ muhna-ah amah a sia gamta hi. Israel khempeuh a khialhsakna, Nebat’ tapa Jeroboam’ khialhnate khempeuh panin a nuntak sung tawntung amah kihem khia lo hi. </VERS>
            <VERS vnumber="19"> Assiria kumpi Tiglathpileser tua gam a sim dingin kuanto hi. Tua ciangin ama kumpi aana a kipna ding a huh ding a deihna-in Menahem in Tiglathpileser tungah ngun talen tulkhat a pia hi. </VERS>
            <VERS vnumber="20"> Menahem in Assiria kumpipa tungah a piak dingin mihau khempeuh, a mi kim khut tung panin ngun shekel sawmnga, Israel-te tung panin sum a dok hi. Tua ahih ciangin Assiria kumpipa kiheikik a, tua gam sungah om lo hi. </VERS>
            <VERS vnumber="21"> Tu-in Menahem’ sepna a omlaite le a hih khempeuh, Israel Kumpite’ Khang Tangthu Laibu sungah kigelh hi. </VERS>
            <VERS vnumber="22"> Tua ciangin Menahem si a, ama tangin a tapa Pekahiah in a uk hi.
            </VERS>
            <VERS vnumber="23"> Judah kumpi Azariah’ kum sawmngana kumin Menahem’ tapa Pekahiah in Samaria panin Israel tungah uk ding kipan a, amah in kum nih sung uk hi. </VERS>
            <VERS vnumber="24"> Topa’ muhna-ah amah a sia gamta hi. Israel a khialhsakna, Nebat’ tapa Jeroboam’ khialhnate panin amah kihei khia lo hi. </VERS>
            <VERS vnumber="25"> Tua ciangin ama nuai-ah a ukpa, Remaliah’ tapa Pekah in Gilead mi sawmnga tawh amah sawmsim a, kumpipa’ inn sungtawng, Samaria-ah amah that hi. Amah a thah khit ciangin ama tangin a uk hi. </VERS>
            <VERS vnumber="26"> Tu-in Pekahiah’ nasepna a omlaite le a hih khempeuh, Israel Kumpite’ Khang Tangthu Laibu sungah kigelh hi.
            </VERS>
            <VERS vnumber="27"> Judah kumpi Uzziah’ kum sawmnga le nihna kumin Remaliah’ tapa Pekah in Samaria panin Israel tungah uk ding kipan a, kum sawmnih sung uk hi. </VERS>
            <VERS vnumber="28"> Topa’ muhna-ah amah a sia gamta hi. Israel a khialhsakna, Nebat’ tapa Jeroboam’ khialhnate panin amah kihem khia lo hi.
            </VERS>
            <VERS vnumber="29"> Israel kumpi Pekah’ hun laitakin Assiria kumpi Tiglathpileser hong pai-in Ijon, Abelbethmaakah, Janoah, Kedesh, Hazor, Gilead le Galilee le Naftali gam khempeuh la a, amah in galmatin mite Assiria-ah a ciahpih hi. </VERS>
            <VERS vnumber="30"> Tua ciangin Uzziah’ tapa Jotham’ kum sawmnihna kumin Elah’ tapa Hoshea in Remaliah’ tapa Pekah sawmsimin amah satpukin that a, tua ciangin ama tangin a uk hi. </VERS>
            <VERS vnumber="31"> Tu-in Pekah’ gamtatna a omlaite le a hih khempeuh, Israel Kumpite’ Khang Tangthu Laibu sungah kigelh hi.
            </VERS>
            <VERS vnumber="32"> Israel kumpi Remaliah’ tapa Pekah’ kum nihna kumin Judah kumpi Uzziah’ tapa Jotham in uk ding kipan hi. </VERS>
            <VERS vnumber="33"> Amah in uk ding a kipatin kum sawmnih le nga pha a, amah in Jerusalem-ah kum sawm le kum guk sung uk hi. Ama nu’ min Jerusha hi a, Zadok’ tanu ahi hi. </VERS>
            <VERS vnumber="34"> A pa Uzziah’ gamtatnasa khempeuh bangin Topa’ mitah amah a manin gamta hi. </VERS>
            <VERS vnumber="35"> Ahi zongin mual tunga biaknate kikoih khia lo hi. Mite in tuate’ tungah biaknate pia-in paknamtui hal lai uh hi. Amah in Topa’ biakinn kulhkongpi tungnung bawl hi. </VERS>
            <VERS vnumber="36"> Tu-in Jotham’ nasepna a omlaite le a hih khempeuh, Judah Kumpite’ Khang Tangthu Laibu sungah kigelh hi. </VERS>
            <VERS vnumber="37"> Tua hunin Topa in Judah a sim dingin Syria kumpipa Rezin le Remaliah’ tapa Pekah sawl ding kipan hi. </VERS>
            <VERS vnumber="38"> Jotham si a, a pu David khuapi sungah a pate tawh kivui hi. Ama tangin a tapa Ahaz in uk hi.</VERS>
        </CHAPTER>
        <CHAPTER cnumber="16">
            <VERS vnumber="1"> Remaliah’ tapa Pekah’ kum sawm le kum sagihna kumin Judah kumpi Jotham’ tapa Ahaz in uk ding kipan hi. </VERS>
            <VERS vnumber="2"> Ahaz in uk ding a kipatin kum sawmnih pha a, Jerusalem-ah kum sawm le kum guk sung uk hi. A pu David’ gamtatnasa bangin a Pasian, Topa’ mitah amah a manin gamta lo a, </VERS>
            <VERS vnumber="3"> Israel kumpi dangte’ khekhap mah zui hi. Topa in Israel mite’ mai-ah a hawl khiat minamte’ zat a kihhuai a gamtatte mah uh bangin biakna-in ama tapa nangawn a hal hi. </VERS>
            <VERS vnumber="4"> Amah in mual tunga biaknate tung le mual dawnte tung le singniim nuai khempeuh ah biakna pia-in paknamtui a hal hi.
            </VERS>
            <VERS vnumber="5"> Tua ciangin Syria kumpi Rezin le Israel kumpi, Remaliah’ tapa Pekah, Jerusalem a sim dingin hong kuanto uh a, amaute in Ahaz umcih uh hi. Ahih hangin amah zo zo lo uh hi. </VERS>
            <VERS vnumber="6"> Tua hun laitakin Edom kumpipa in Edom gam dingin Elath la kikin Elath panin Judah gam mite hawl khia hi. Tua ciangin tuni dongin amaute a tenna ahi Elath-ah Edom mite hong pai uh hi. </VERS>
            <VERS vnumber="7"> Tua ciangin Ahaz in Assiria kumpi Tiglathpileser kiangah kamtaite sawlin, “Kei pen na nasem pa le na tapa ka hi hi. Hong kuanto inla, keimah a hong sim Syria kumpipa le Israel kumpipa kiang panin kei hong hon khia in,” a ci hi. </VERS>
            <VERS vnumber="8"> Ahaz in zong Topa’ biakinn sung le kumpipa’ vankoihna-a ngun le khamte la a, Assiria kumpipa tungah letsongin a puak hi. </VERS>
            <VERS vnumber="9"> Tua ciangin Assiria kumpipa in ama thu ngai hi. Assiria kumpipa zong Damaskas a sim dingin hong kuanto-in tua khua la a, a mite galmatin Kir-ah pua a, amah in Rezin a that hi.
            </VERS>
            <VERS vnumber="10"> Assiria kumpi Tiglathpileser tawh a kimu dingin Kumpi Ahaz zong Damaskas-ah a pai ciangin, amah in Damaskas-ah a om biakna tau mu hi. Tua ciangin Kumpi Ahaz in biakna tau a omdan, a neng a tawngin a lahkimna lim khat siampi Urijah kiangah puak hi. </VERS>
            <VERS vnumber="11"> Tua ciangin siampi Urijah in biakna tau bawl hi. Damaskas panin Kumpi Ahaz hong tun ma-in Kumpi Ahaz in Damaskas panin a khakna tawh kizui-in siampi Urijah in na bawl hi. </VERS>
            <VERS vnumber="12"> Damaskas panin kumpipa hong tun ciangin kumpipa in tua biakna tau a en hi. Tua ciangin kumpipa in biakna tau hong naihin paito a, </VERS>
            <VERS vnumber="13"> a meihal biakna le an tawh a biakna halin, leenggahzu tawh a biakna sung a, thunuama a biakna sisan biakna tau tungah a theh hi. </VERS>
            <VERS vnumber="14"> Tua ciangin amah in ama biakna tau thak le Topa’ biakinn kikalah a om sumngo biakna tau la khia-in ama biakna tau leilu lampangah a koih hi. </VERS>
            <VERS vnumber="15"> Tua ciangin Kumpi Ahaz in siampi Urijah thu pia-in, “Gam sung mi khempeuh’ meihal biakna, an tawh a biakna le leenggahzu tawh a biakna uh tawh biakna tau lian tungah zingsang meihal biakna, nitakin an tawh biakna, kumpipa’ meihal biakna le an tawh a biaknate halkhawm in. Tua tungah meihal biakna sisan khempeuh le biakpiakna sisan khempeuh theh in. Ahih hangin sumngo biakna tau pen kei adingin thudotna ding hi ding hi,” a ci hi. </VERS>
            <VERS vnumber="16"> Kumpi Ahaz’ thupiak bangin siampi Urijah in hih thu khempeuh a hih hi.
            </VERS>
            <VERS vnumber="17"> Tua ciangin Kumpi Ahaz in a kingakna kungte tankhia-in tuate panin a kuang la khia a, a nuai-a om sumngo bawngtalte tung panin tui kuangpi la khia sukin suang vial tungah a nga hi. </VERS>
            <VERS vnumber="18"> Tua ciangin Assiria kumpipa a mai-et nadingin amah in Sabbath ni-in zat dingin a sungah a kikoih tutna khuhna le kumpipa’ lutna a pua nung, Topa’ biakinn panin a la khia hi. </VERS>
            <VERS vnumber="19"> Ahaz in a hih a gamtatna a omlaite, Judah Kumpite’ Khang Tangthu Laibu sungah kigelh hi. </VERS>
            <VERS vnumber="20"> Tua ciangin Ahaz si a, David khuapi sungah a pate tawh kivui hi. Tua ciangin ama tangin a tapa Hezekiah in a uk hi.
            </VERS>
        </CHAPTER>
        <CHAPTER cnumber="17">
            <VERS vnumber="1"> Judah kumpi Ahaz’ kum sawm le kum nihna kumin Elah’ tapa Hoshea in Samaria panin Israel tungah uk ding kipan a, amah in kum kua sung uk hi. </VERS>
            <VERS vnumber="2"> Topa’ muhna-ah amah a sia gamta a, ahi zongin ama ma-a Israel kumpi dangte bang hi lo hi. </VERS>
            <VERS vnumber="3"> Assiria kumpi Shalmaneser amah a simin kuanto hi. Tua ciangin Hoshea ama khutnuai mi suak a, ama tungah siah a puak hi. </VERS>
            <VERS vnumber="4"> Ahih hangin Assiria kumpipa in Hoshea a zuautatna mu hi; bang hang hiam cih leh amah in Egypt kumpipa So kiangah kamtaite sawlsim a, a kumkumin ahih ngeisa bangin Assiria kumpipa tungah siah pia nawn lo hi. Tua ahih ciangin Assiria kumpipa in amah man a, thong sungah koihin a hencip hi. </VERS>
            <VERS vnumber="5"> Tua ciangin Assiria kumpipa in gam sung khempeuh simin Samaria ciang dong tunga, amah in kum thum sung umcih hi. </VERS>
            <VERS vnumber="6"> Hoshea’ kum kuana kumin Assiria kumpipa in Samaria la a, amah in Assiria-ah Israel mite ciahpihin Halah gam sung, Gozan gam a om Habor gun gei le Media khuapite sungah amaute a koih hi.
            </VERS>
            <VERS vnumber="7"> Hih thu a pianna pen Egypt kumpi Faro’ khutnuai Egypt gam panin amaute a pai khiatpih a Pasian uh Topa’ tungah Israel mite khial a, pasian dangte kihta-in </VERS>
            <VERS vnumber="8"> Israel mite’ mai-ah Topa in a hawl khiat minamte’ ngeina le Israel kumpite in a piansaktawm ngeinate a zuihna hang uh ahi hi. </VERS>
            <VERS vnumber="9"> Tua ciangin Israel mite in Topa a Pasian uh langpangin a man lo na vaihawm uh hi. Amaute in amau adingin galvilna bukno a kipan kulh a nei khuapi dongin khuapi khempeuh ah mual tunga biakna bawl uh hi. </VERS>
            <VERS vnumber="10"> Amaute in amau adingin mual sang tung khempeuh le singniim nuai khempeuh ah biakna songte le Asherah milimte a phut uh hi. </VERS>
            <VERS vnumber="11"> Tua ciangin amaute’ mai-ah Topa in a puakkhiat minamte’ hih bangin amaute in mual tunga biakna mun khempeuh tungah paknamtui a hal uh hi. Amaute in a hoih lo nate hihin Topa hehsak uh a, </VERS>
            <VERS vnumber="12"> Topa in amaute tungah, “Note in na hih kei ding uh hi,” a cih milimte’ na sem uh hi. </VERS>
            <VERS vnumber="13"> Ahi zongin Topa in kamsangte khempeuh le thumute khempeuh tungtawnin Israel le Judah mite hilh khol a, “Na pu na pate uh ka thupiak thukhamte khempeuh le kamsangte ahi ka nasemte’ tungtawnin note kiangah thu kong puak bangin na gamtat siate panun kihei-in ka thupiaknate le ka thukhamte zui un,” a ci hi. </VERS>
            <VERS vnumber="14"> Ahih hangin amaute in a thu ngai lo uh a, Topa a Pasian uh a um lo a pu a pate uh mah bangin lungsim khauh uh hi. </VERS>
            <VERS vnumber="15"> Amaute in ama thukhamte le a pu a pate uh tawh a bawl a thuciamna le amaute tungah a piak hilh kholhnate simmawh uh hi. Amaute in a mawkna milimte zui-in a mawkna suak uh a, amaute tawh kibangin gamta kei un ci-in Topa in a thupiak tawh kisai-in, amaute in amau’ kiima om minamte zui uh hi. </VERS>
            <VERS vnumber="16"> Amaute in Topa a Pasian uh thupiakte khempeuh nusia-in amau adingin a kisung bawngno lim nih bawl uh hi. Amaute in Asherah milim khat bawl uh a, vantung a om nate khempeuh bia-in Baal milim na sem uh hi. </VERS>
            <VERS vnumber="17"> Amaute in biakna-in a tanute uh le a tapate uh halin vankahna le aisanna zang uh a, Topa’ muhna-ah a sia a gamta dingin kipia tawmin amah hehsak uh hi. </VERS>
            <VERS vnumber="18"> Tua ahih ciangin Israel mite tungah Topa heh a, ama muhna panin amaute hem khia hi. Kuamah dang om nawn loin Judah gammi bek omlai hi.
            </VERS>
            <VERS vnumber="19"> Judah mite in zong Topa a Pasian uh thupiaknate zui loin Israel mite in a phuahtawm ngeinate zuihpih uh hi. </VERS>
            <VERS vnumber="20"> Tua ciangin Topa in Israel suanlekhakte khempeuh nialin amaute gimsak a, ama muhna panin amaute a paihkhiat dongin amaute a siasak migilote’ khut sungah amaute a pia hi.
            </VERS>
            <VERS vnumber="21"> Amah in David suante tung panin Israel gam a balkhiat khit ciangin Israel mite in Nebat’ tapa Jeroboam kumpi-in koih uh hi. Tua ciangin Jeroboam in Topa zuihna panin Israel hawl khia-in khialhna lianpi amaute bawlsak hi. </VERS>
            <VERS vnumber="22-23"> Israel mite in Jeroboam’ khialhna khempeuh hih uh hi. Kamsangte ahi a nasemte khempeuh tungtawnin a gensa bangin Topa in ama muhna panin Israel a hepkhiat zah dongin tuate panin amaute kihem khia lo uh hi. Tua ahih ciangin amau’ gam panin Assiria-ah tuni dongin Israel-te salin a om uh hi.
            </VERS>
            <VERS vnumber="24"> Tua ciangin Assiria kumpipa in Babylon, Kuthah, Avva, Hamath le Sefarvaim panin mite paipih a, Israel mite’ tangin Samaria khuapite-ah amaute a koih hi. Amaute in Samaria gam luahin a khuapite-ah teeng uh hi. </VERS>
            <VERS vnumber="25"> Tua lai-ah a ten cilun amaute in Topa kihta lo uh hi. Tua ahih ciangin Topa in amaute kimkhat a that humpinelkaite amaute lakah a khah hi. </VERS>
            <VERS vnumber="26"> Tua ahih ciangin Assiria kumpipa kiangah, “Nangmah in pua khia-in Samaria khuapite sungah na koih minamte in tua gamte’ pasian’ thukham thei lo uh hi. Tua ahih ciangin amah in amaute lakah humpinelkai khah hi. Amaute in tua gam pasian’ thukham thei lo uh ahih manin tua humpinelkaite in amaute that uh hi,” ci-in kigen hi. </VERS>
            <VERS vnumber="27"> Tua ciangin Assiria kumpipa in thu pia a, “Na puak khiatna uh mun siampite khat tua lai-ah puak un. Amah pai-in tua lai-ah teengin a gam sung pasian’ thukhamte amaute hilhsak un,” a ci hi. </VERS>
            <VERS vnumber="28"> Tua ahih ciangin Samaria panin a puakkhiat uh siampite khat hong pai-in Bethel-ah teeng a, amaute in Topa bangci kihtak ding cih thu amaute kiangah a hilh hi.
            </VERS>
            <VERS vnumber="29"> Ahih hangin minam khempeuh in amau’ pasian ciat bawl uh a, minam khempeuh in amau’ tenna khuapi sung, Samariate’ bawlsa mual tunga biakna munte-ah tuate koih uh hi. </VERS>
            <VERS vnumber="30"> Babylon mite in Sukkothbenoth pasian lim, Kuth mite in Nergal pasian lim, Hamath mite in Ashima milim, </VERS>
            <VERS vnumber="31"> le Avva mite in Nibhaz le Tartak milimte bawl uh hi. Sefarvaim mite in Sefarvaim pasian-te ahi Adrammelek le Anammelek biakna-in a tate uh mei tawh a hal uh hi. </VERS>
            <VERS vnumber="32"> Amaute in Topa zong kihta uh a, mual tunga biakna siampi dingin amau sung panin mi namkim seh uh a, tuate in mual tunga biaknate tungah amau adingin piaksak uh hi. </VERS>
            <VERS vnumber="33"> Tua ahih ciangin amaute in Topa bia uh a, ahih hangin amaute a kipuak khiatna minamte’ ngeina bangin amau’ pasian-te’ na zong semkhawm uh hi. </VERS>
            <VERS vnumber="34"> Tuni dongin amaute in a nidanga ngeina bangin gamta uh hi. Amaute in Topa bia lo uh hi. Israel min a phuah Jakob’ suante’ Topa in a thupiak thukhamte ahi a, ngeina kipte ahi a, zuih ding ngeinate ahi a, a thupiakna ahi zongin amaute in zui lo uh hi. </VERS>
            <VERS vnumber="35"> Topa in Israel-te tawh thuciamna khat bawlin amaute thu pia a, “Note in pasian dangte kihta loin, amaute mai-ah note kun loin, amau’ na zong sem loin, amaute tungah biakna zong na pia kei ding uh hi. </VERS>
            <VERS vnumber="36"> Egypt gam panin vangliatna le thahatna tawh a hong pai khiatpih Topa na kihta ding uh hi. Ama mai-ah note na kun ding uh a, ama tungah biakna na pia ding uh hi. </VERS>
            <VERS vnumber="37"> Note adingin a gelh thukhamte, ngeina kipte, zuih ding ngeinate le thupiaknate zuih ding na kingaihsun tawntung ding uh hi. Note in pasian dangte na kihta kei ding uh a, </VERS>
            <VERS vnumber="38"> note tawh ka bawlsa thuciamna na mangngilh kei ding uh hi. Note in pasian dangte na kihta kei ding uh a, </VERS>
            <VERS vnumber="39"> ahih hangin Topa na Pasian uh na kihta ding uh hi. Tua ciangin amah in na galte khempeuh uh khut sung panin note hong hon khia ding hi,” a ci hi. </VERS>
            <VERS vnumber="40"> Ahi zongin mite in tua thu ngai lo uh a, a nidang ngeina bangun gamta veve uh hi.
            </VERS>
            <VERS vnumber="41"> Tua ahih ciangin hih minamte in Topa bia uh a, a kiseek amau’ milimte’ na zong semkawm uh hi. A tate uh le a tate uh’ tate zong tua bangmahin gamta uh hi. A pu a pate uh gamtat bangin a suan a khakte uh tuni dongin gamta uh hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Israel kumpi, Elah’ tapa Hoshea’ kum thumna kumin Judah kumpi, Ahaz’ tapa Hezekiah in uk ding kipan hi. </VERS>
            <VERS vnumber="2"> Amah in uk ding a kipatin kum sawmnih le nga pha a, amah in Jerusalem-ah kum sawmnih le kua sung uk hi. Ama nu’ min Abi hi a, Zekhariah’ tanu ahi hi. </VERS>
            <VERS vnumber="3"> A pu David’ hihna khempeuh tawh kizui-in Topa’ mitah a man gamta hi. </VERS>
            <VERS vnumber="4"> Amah in mual tunga biaknate hem khia-in biakna songte sutan a, Asherah milim phukpai hi. Tua ciangin amah in Moses’ bawlsa sumngo gulpi satnen hi; bang hang hiam cih leh tua ni dongin Israel mite in tua tungah paknamtui hal uh hi; tua pen Nehushtan kici hi. </VERS>
            <VERS vnumber="5"> Amah in Israel Pasian, Topa muang hi. Tua ahih ciangin ama nunga Judah kumpite khempeuh lak hitaleh ama mai-ate lak hitaleh ah amah tawh a kibang kuamah dang om lo hi. </VERS>
            <VERS vnumber="6"> Bang hang hiam cih leh amah in Topa kiptakin len hi. Amah zuihna panin kihem khia lo a, Topa in Moses tungah a gen thupiaknate a zui hi. </VERS>
            <VERS vnumber="7"> Tua ahih ciangin Topa in amah ompih a, a sepna khempeuh ah maavang hi. Amah in Assiria kumpipa lehdo-in ama na sem lo hi. </VERS>
            <VERS vnumber="8"> Amah in galvilna bukno a kipan kulh a nei khuapi dongin, Gaza le a gam sung ciang dong Filistia-te a vat gawp hi.
            </VERS>
            <VERS vnumber="9"> Israel kumpi, Elah’ tapa Hoshea’ kum sagihna kum ahi, Kumpi Hezekiah’ kum lina kumin Assiria kumpi Shalmaneser, Samaria a simin hong kuanto-in umcih a, </VERS>
            <VERS vnumber="10"> kum thum a beina-ah tua khua la zo hi. Israel kumpi Hoshea’ kum kuana kum ahi, Hezekiah’ kum gukna kumin Samaria kila hi. </VERS>
            <VERS vnumber="11"> Assiria kumpipa in Israel mite Assiria-ah la a, Halah gam sung, Gozan gam a om Habor gun gei le Media khuapite sungah a koih hi. </VERS>
            <VERS vnumber="12"> Bang hang hiam cih leh amaute in Topa a Pasian uh thu mang lo uh a, ama thuciamna, Topa’ nasem Moses’ thupiak khempeuh nangawn palsat uh hi. Amaute in thu ngai loin, thu zong mang lo uh hi.
            </VERS>
            <VERS vnumber="13"> Kumpi Hezekiah’ kum sawm le kum lina kumin Assiria kumpi Sennakherib, Judah khuapi kulh a neite khempeuh a sim dingin hong kuanto-in tuate a la hi. </VERS>
            <VERS vnumber="14"> Tua ciangin Judah kumpi Hezekiah in Assiria kumpipa kiang Lakhish-ah mi sawlin, “Ka gamta khial hi; kei kiang panin nungkik in; kei tungah nong nget peuhpeuh kong pia ding hi,” a ci hi. Tua ciangin Assiria kumpipa in Judah kumpi Hezekiah tung panin ngun talen zathum le kham talen sawmthum a kal hi. </VERS>
            <VERS vnumber="15"> Tua ciangin Hezekiah in Topa’ biakinn sung le kumpipa’ inn vankoihnate-ah a om ngun khempeuh ama tungah a pia hi. </VERS>
            <VERS vnumber="16"> Tua hunin Hezekiah in Topa’ biakinn kongkhakte tung pan le a mahmah in kongkhak mungte a zutna khamte hawk khia-in Assiria kumpipa tungah a pia hi. </VERS>
            <VERS vnumber="17"> Tua ciangin Assiria kumpipa in Lakhish panin Kumpi Hezekiah kiang Jerusalem-ah galkap hon lianpi khat tawh a galkapmaang lianpen pa, a inn sung mang lianpen pa le a ulian khat a sawl hi. Amaute paito-in Jerusalem tung uh hi. Amaute a tun uh ciangin amaute hong pai-in Puansawppa’ nasepna phual zuatna lampi-a om bual tungnung tuilakna gei-ah hong ding uh hi. </VERS>
            <VERS vnumber="18"> Amaute in kumpipa a sap uh ciangin, amaute kiangah inn sung ukpa ahi, Hilkiah’ tapa Eliakim, lai-at Shebnah le thuciamteh pa ahi, Asaf’ tapa Joah hong pai uh hi.
            </VERS>
            <VERS vnumber="19"> Tua ciangin a ulianpa in amaute kiangah, “Hezekiah kiangah hih bangin gen un. ‘Assiria kumpipa, kumpi lianpa in hih bangin ci hi: Hih banga na kimuanna uh bang suang na hi uh hiam? </VERS>
            <VERS vnumber="20"> Note in kampau lel pen galsim nadingin thu lamlahna le thahatna-in na ngaihsun uh hi. Note in kei nong lehdo nadingun bang suang na hi uh hiam? </VERS>
            <VERS vnumber="21"> En un, a tungah a kingam mipa’ khut a sun ding pumpeeng kung kitam a banglel Egypt tu-in na suang uh hi. Amah a suangte khempeuh tungah Egypt kumpipa Faro pen tua banglel ahi hi.
            </VERS>
            <VERS vnumber="22"> “‘Ahih hangin note in kei kiangah, “Kote in Topa ka Pasian uh ka suang uh hi,” na cih uhleh, Hezekiah in mual tunga biaknate le biakna taute hep khiatsakin Jerusalem tungah, “Jerusalem khua sung hih biakna tau mai-ah na bia ding uh hi,” a cih pa hi lo ahi hiam? </VERS>
            <VERS vnumber="23"> Tu-in hong pai un; Assiria kumpi ka topa tawh kikhapna khat bawl un; no lam panin a tunga tuang ding na ngah nak-uhleh note tungah sakol tulnih kong pia ding hi. </VERS>
            <VERS vnumber="24"> Tua ahih ciangin note in leengte le sakol tung tuangte tawh kisai-in Egypt a suang kimlai in bangci-in ka topa’ nasemte lakah a neu pen galkap ukpa khat lehnawh zo ding na hi uh hiam? </VERS>
            <VERS vnumber="25"> Tua tham loin, Topa tawh a kikop lopi-in hih mun simin a susia dingin a hong paito ka hi hiam? Topa in kei kiangah, “Hih gam a sim dingin paito inla susia in,” hong ci hi,’ ci in,” a ci hi.
            </VERS>
            <VERS vnumber="26"> Tua ciangin Hilkiah’ tapa Eliakim, Shebnah le Joah in a ulianpa kiangah, “Kong thum uh hi; kote in Aram pau thei ka hih manun na nasemte tungah Aram pau-in thu hong gen in; kulh tunga om mite’ zakin Jew pau-in kote’ tungah hong gen kei in,” a ci uh hi. </VERS>
            <VERS vnumber="27"> Ahih hangin a ulianpa in amaute kiangah, “Ka topa in hih thute na topa uh le note tung bekah a gen dingin hong sawlin, amau’ ek mah ne-in, amau’ zun mah dawnin note tawh a siakhawm ding kulh tunga tu mite kiangah a gen lo dingin hong sawl ahi hiam?” a ci hi.
            </VERS>
            <VERS vnumber="28"> Tua ciangin a ulianpa dingin Jew pau-in a gingin kiko a, “Assiria kumpi, kumpi lianpa’ thu za un! </VERS>
            <VERS vnumber="29"> Kumpipa in hih bangin ci hi: ‘Hezekiah’ khemsa-in om kei un; bang hang hiam cih leh amah in keima khut sung panin note hong hon khia zo lo ding hi. </VERS>
            <VERS vnumber="30"> Topa in eite hong hon khia taktak dinga, Assiria kumpipa’ khut sungah hih khuapi kipia lo ding hi, ci-a Hezekiah’ hong genna tawh Topa suang kei un,’ ci hi. </VERS>
            <VERS vnumber="31-32"> Hezekiah’ thu ngai kei un. Bang hang hiam cih leh Assiria kumpipa in hih bangin ci hi: ‘Kei tawh kilemna hong bawl unla, kei kiangah hong pai un. Tua hileh kei hong pai-in nomau’ leitang tawh a kibatna mun, an le leenggahzu a omna, oliv kungte le khuaizu a omna gamah, note si loin na nuntak nadingun kong koih dong matengin note khempeuh in nomau’ leenggah ciat ne-in, mi khempeuh in a theigah ciat uh ne ding uh a, note khempeuh in na tuinak ciat uh panin tui na tawi ding uh hi. Tua ahih ciangin amah in note kiangah, “Topa in eite hong hon khia ding hi,” ci-in note hong lamlah khialhna-ah Hezekiah’ thu ngai kei un. </VERS>
            <VERS vnumber="33"> Assiria kumpipa’ khut sung panin minam dangte’ pasian khatpeuh in a gam hon khia zo ngei ahi hiam? </VERS>
            <VERS vnumber="34"> Hamath le Arpad’ pasian-te koi-ah om ahi uh hiam? Sefarvaim, Hena le Ivvah pasian-te koi-ah om ahi uh hiam? Keima khut sung panin amaute in Samaria a hon khia zo uh hiam? </VERS>
            <VERS vnumber="35"> Topa in ka khut sung panin Jerusalem a hotkhiat nadingin, gam sungah pasian-te khempeuh lakah kua in keima khut sung panin a gam uh hon khia zo ngei ahi hiam?’ ci hi,” a ci hi.
            </VERS>
            <VERS vnumber="36"> Ahih hangin mite dai-in kam khat beek dawngkik lo uh hi; bang hang hiam cih leh kumpipa’ thupiakna pen, “Amah dawng kei un,” cihna ahi hi. </VERS>
            <VERS vnumber="37"> Tua ciangin inn sung a uk, Hilkiah’ tapa Eliakim, lai-at pa Shebnah le thuciamteh pa, Asaf’ tapa Joah-te a puan uh balkeksa-in Hezekiah kiangah hong pai uh a, a ulianpa’ kammalte ama kiangah a gen uh hi.</VERS>
        </CHAPTER>
        <CHAPTER cnumber="19">
            <VERS vnumber="1"> Kumpi Hezekiah in hih thu a zak ciangin a dahna hangin a puante balkekin puanhampi silh a, Topa’ biakinn sungah a pai hi. </VERS>
            <VERS vnumber="2"> Tua ciangin amah in biakinn sung a ukpa Eliakim, lai-at pa Shebnah le siampi khangham zawdeuhte puanhampi silhsakin Amoz’ tapa kamsang Isaiah kiangah a sawl hi. </VERS>
            <VERS vnumber="3"> Amaute in ama kiangah, “Hezekiah in hih bangin ci hi: ‘Tuni pen lungkham ni, hong kitai ni, mindai ni ahi hi. Naungekte a suah hun tunga, amaute hinkhiatna ding thatang om lo hi. </VERS>
            <VERS vnumber="4"> Ama topa ahi Assiria kumpipa in a nungta Pasian a zahko dingin a sawl a ulianpa’ kammalte khempeuh Topa na Pasian in za-in, Topa na Pasian in a zaksa thute nialkhin kha ding hi. Tua ahih ciangin a omlai mite adingin thu ngen in,’ ci hi,” a ci uh hi.
            </VERS>
            <VERS vnumber="5"> Kumpi Hezekiah’ nasemte Isaiah kiang hong tun uh ciangin </VERS>
            <VERS vnumber="6"> “Isaiah in amaute kiangah, “Na topa uh kiangah hih bangin gen un. Topa in hih bangin ci hi: “Assiria kumpipa’ nasemte in kei hong simmawhna, na zaksa uh thute hangin lau kei un. </VERS>
            <VERS vnumber="7"> En un, keimah in ama tungah thu khat ka piangsak dinga, amah in kamdawn khat za-in a gamah ciahkik ding hi. Ama gam mahah namsau tawh amah a tukna ding ka piangsak ding hi,” ci hi,’ ci un,” a ci hi.
            </VERS>
            <VERS vnumber="8"> Assiria kumpipa in Lakhish nusia khinin Libnah khua tawh a kidona thu, a ulianpa in za ahih manin, kumpipa kiangah thu a dong dingin a pai hi. </VERS>
            <VERS vnumber="9"> Ethiopia kumpi Tirhakah amah a sim dingin a hong kuankhiat khitna thu kumpipa in a zak ciangin, amah in Hezekiah kiangah kamtaite sawl kikin, </VERS>
            <VERS vnumber="10"> “Judah kumpi Hezekiah kiangah hih bangin gen un: ‘Assiria kumpipa’ khut sungah Jerusalem kipia lo ding hi, ci-a a hong ciamna tawh na suan na Pasian’ khemsa-in om kei in. </VERS>
            <VERS vnumber="11"> En in, Assiria kumpite in gam khempeuh a hihnasa, a suksiat mangna thu na za khin hi. Tua ahih ciangin nang hong hon khia zo ding ahi hiam? </VERS>
            <VERS vnumber="12"> Ka pu ka pate in a suksiat minam Gozan, Haran, Rezef le Telassar gam sunga Eden mite, tua minamte’ pasian-te in amaute hon khia zo ahi hiam? </VERS>
            <VERS vnumber="13"> Hamath kumpipa, Arpad kumpipa, Sefarvaim khuapi kumpipa, Hena kumpipa, ahih kei leh Ivvah kumpipa koi-ah om ahi uh hiam, ci hi,’ ci un,” a ci hi.
            </VERS>
            <VERS vnumber="14"> Hezekiah in kamtaite tung panin a lai sangin a sim hi. Tua ciangin Topa’ biakinn-ah Hezekiah paito a, Topa’ mai-ah a lai a zal hi. </VERS>
            <VERS vnumber="15"> Tua ciangin Hezekiah in Topa’ mai-ah thu ngenin, “Topa, Israel Pasian, kherub tungah a tupa aw, leitung kumpi gam khempeuh lakah nangmah, nangmah bek Pasian na hi a, nangmah in vantung le leitung na bawl hi. </VERS>
            <VERS vnumber="16"> Topa aw, na bil hong ngat inla hong za in. Topa aw, na mitte hak inla hong mu in. Tua ciangin a nungta Pasian a zahko nadingin a hong khak Sennakherib’ thute za in. </VERS>
            <VERS vnumber="17"> A taktakin, Topa aw, Assiria kumpite in minam dangte le a gam uh siasak uh a, </VERS>
            <VERS vnumber="18"> a pasian-te uh meikhuk sungah lotsak uh hi. Bang hang hiam cih leh tuate pasian hi loin, mihingte’ khut tawh a kibawl sing le suang ahi hi. Tua ahih manin tuate kisusia hi. </VERS>
            <VERS vnumber="19"> Tua ahih ciangin tu-in, Topa kote’ Pasian aw, leitung kumpi gam khempeuh in nang, nang bek Pasian na hihna a theih nadingun ama khut sung panin kote hong hon khia in, kong thum hi, Topa aw,” a ci hi.
            </VERS>
            <VERS vnumber="20"> Tua ciangin Amoz’ tapa Isaiah in Hezekiah kiangah thu puak a, “Israel Pasian, Topa in hih bangin ci hi: ‘Assiria kumpipa Sennakherib tawh kisai kei tungah nong thungetna ka za zo hi,’ ci hi. </VERS>
            <VERS vnumber="21"> Amah tawh kisai-in Topa’ gensa thu hih bang ahi hi: Zion khuapi in nang hong simmawh a, nang hong nuihsan hi. Jerusalem khuapi in na nungah a lu hong peisan hi.
            </VERS>
            <VERS vnumber="22"> Kua zahko-in, a simmawh na hi hiam? Kua langpangin na aw sang sakin kihihsakna tawh gamta na hi hiam? Israel-te’ a Siangtho pa, a simmawh na hi hi.
            </VERS>
            <VERS vnumber="23"> Na kamtaite tawh Topa na zahko a, nangmah in, ‘Ka leeng tampite tawh mual sang pen munah ka pai khin a, Lebanon gam tawng pek dong ka tung khin hi. A taamtak sang pente ka phuk mang khin a, a taaksan hoih pente zong ka phuk mang khin hi. A gam tawngnung pen dongah keimah ka lut a, a tulak thuk pen dongah zong ka lut khin hi.
            </VERS>
            <VERS vnumber="24"> Tuikhukte ka to a, gamdang tuite ka dawn hi. Ka khenuai tawh Egypt lui khempeuh ka keusak hi,’ na ci hi.
            </VERS>
            <VERS vnumber="25"> Sawt pek lai-in ka ngaihsutsa ahih lam za nai lo na hi hiam? Tanglai pek panin ka geelkholhsa hi a, tu-a ka tunsak ding thute kulh a nei khuapite ninbulomtangin na heina ding,
            </VERS>
            <VERS vnumber="26"> a sunga teengte a hatna teng kilakhia-in, lungkia-in cih nading thei loin, gamlak singnote le lo ngeekte bangin, innkhumzanga lopate bangin a om laitak, a khan khit ma-in a sih ding ka geelsa ahi hi.
            </VERS>
            <VERS vnumber="27"> Ahih hangin keimah in na tutsukna le na pusuahna le na sungtumna, kei tungah na hehna ka thei khin hi.
            </VERS>
            <VERS vnumber="28"> Kei tungah na hehna hang le na kiphatsakna ka bilah hong tun khitna hangin na nakah nakpheh hong bulhin, na kam ah kamkaih kong bulh dinga, nong kuankhiatna lam mahah kong lehheikik ding hi,” a ci hi.
            </VERS>
            <VERS vnumber="29"> Tua ciangin Isaiah in Hezekiah kiangah, “Nang adingin lim hih bang hong hi ding hi: Tu kumin ama thu-in a pote na ne dinga, a kum nihna ciangin tua bangmahin a sel khiate na ne ding hi. A kum thumna ciangin khai tuhin atin, leenggui suanin a gah na ne ding hi. </VERS>
            <VERS vnumber="30"> Tua ciangin Judah gam sungah a suakta a omlaite in singkung bangin a thuk lamah zung kha kikin a tung lamah gah hong gahto ding hi; </VERS>
            <VERS vnumber="31"> bang hang hiam cih leh a omlaite Jerusalem panin hong pai khia dinga, a suakta khat Zion Mual panin hong pai khia ding hi. Topa’ deih luatna in hih thu hong tungsak ding hi.
            </VERS>
            <VERS vnumber="32"> “Tua ahih ciangin Topa in Assiria kumpipa tawh kisai-in hih bangin gen hi: ‘Hih khuapi sungah amah hong pai lo dinga, thaltang khat zong lawn lo ding hi. Khuapi mai-ah lum tawh zong hong pai loin, khuapi simna-in phung zong ciang lo ding hi. </VERS>
            <VERS vnumber="33"> Amah hong paina lampi mah tawnin amah kilehkik dinga, hih khuapi sungah amah hong pai lo ding hi, Topa in ci hi. </VERS>
            <VERS vnumber="34"> Bang hang hiam cih leh keima min ka khualna le ka nasem pa David tungah ka ciamsa thu hangin hih khuapi ka hu ding hi,’ ci hi,” a ci hi.
            </VERS>
            <VERS vnumber="35"> Tua zanin Topa’ vantungmi pai khia a, Assiria-te giahphual ah galkap tul zakhat le tul sawmgiat le tulnga a that hi. Zingsang tungin mite a thawh ciangin, hihte khempeuh si luanghawm na hi hi. </VERS>
            <VERS vnumber="36"> Tua ciangin Assiria kumpipa Sennakherib kihem khia a, inn-ah ciahin Nineveh-ah a teeng hi. </VERS>
            <VERS vnumber="37"> Tua ciangin amah in ama pasian Nisrok’ biakinn sungah bia-in a om laitakin, ama tapate Adrammelek le Sharezer in namsau tawh amah thatin Ararat gamah a tai uh hi. Tua ciangin ama tangin a tapa Esarhaddon in a uk hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Tua hun laitakin Hezekiah cina-in si dektak hi. Tua ciangin Amoz’ tapa kamsang Isaiah hong pai-in ama kiangah, “Topa in hih bangin ci hi: ‘Na innkuan vai ding hawm in; bang hang hiam cih leh nang na si ding hi; na damkik zo kei ding hi,’ ci hi,” a ci hi. </VERS>
            <VERS vnumber="2"> Tua ciangin Hezekiah in a mai kawm lam ngatin Topa tungah thu ngen a, </VERS>
            <VERS vnumber="3"> “Nangma mai-ah thuman tak le ka lungsim khempeuh tawh ka gamtatna le nangma muhna-ah a hoih ka sepna thu tu-in hong phawk in, kong thum hi, Topa aw,” a ci hi. Tua ciangin Hezekiah nakpitakin a kap hi. </VERS>
            <VERS vnumber="4"> Tua ciangin inntual laita panin Isaiah a pai khiat ma-in ama tungah Topa’ thu hong tung hi. </VERS>
            <VERS vnumber="5"> “Kilehkik inla keima mite’ makai Hezekiah kiangah hih bangin gen in: Na thungetna ka za khin a, na khituite ka mu khin hi. En in, nang kong damsak dinga, ni thum ni-in Topa’ biakinn-ah na paito ding hi. </VERS>
            <VERS vnumber="6"> Na nuntakna kum sawm le kum nga sung kong behlap ding hi. Assiria kumpipa khut sung panin nangmah le hih khuapi ka hon khia dinga, keima hang le ka nasem pa David hangin hih khuapi ka hu ding hi, ci hi, ci-in gen in,” a ci hi.
            </VERS>
            <VERS vnumber="7"> Tua ciangin Isaiah in, “Theimoh khat hong la un. Amah a damkik theih nadingin tuate la unla, a uilut nuh un,” a ci hi. </VERS>
            <VERS vnumber="8"> Tua ciangin Hezekiah in Isaiah kiangah, “Topa in kei hong damsakna ding le a ni thum ni-in Topa’ biakinn-ah ka paitohna ding a lim bang hi ding ahi hiam?” a ci hi. </VERS>
            <VERS vnumber="9"> Tua ciangin Isaiah in, “Topa in a ciamsa thu hong hih nadingin Topa’ tung panin nangma tungah a lim hih bang hi ding hi: A liim kal sawm maipai ding hiam, ahih kei leh kal sawm nungkik ding ahi hiam?” a ci hi. </VERS>
            <VERS vnumber="10"> Tua ciangin Hezekiah in dawngin, “Liim kal sawm a mai nawt ding a baih khat ahi hi; liim kal sawm nungkiksak zaw in,” a ci hi. </VERS>
            <VERS vnumber="11"> Tua ciangin Topa tungah kamsangpa Isaiah kiko hi. Tua ciangin amah in Ahaz’ ni-nai tungah a ni tumsa a liim kal sawm lehkaihkik hi.
            </VERS>
            <VERS vnumber="12"> Tua hun laitakin Babylon kumpipa, Baladan’ tapa Merodak-baladan in Hezekiah kiangah laikhakte le letsong khat tawh kamtaite a sawl hi; bang hang hiam cih leh Hezekiah a ci na hi, ci-in amah in za hi. </VERS>
            <VERS vnumber="13"> Tua ciangin Hezekiah in amaute na zindo a, amah in amaute kiangah a vankoihna inn khempeuh, ngun, kham, a namtui nate, sathau manpha, a galvan le a vankoihna innte-ah a om khempeuh a lak hi. Ama inn sung hitaleh ama gam sung khempeuh pan hitaleh Hezekiah in amaute a lah loh om lo hi. </VERS>
            <VERS vnumber="14"> Tua ciangin Kumpi Hezekiah kiangah kamsang Isaiah hong pai-in ama kiangah, “Hih mite in bang gen ahi hiam? Koi lai panin nang kiangah hong pai ahi hiam?” a ci hi. Tua ciangin Hezekiah in, “Amaute, Babylon gam, a gamlapi panin hong pai uh hi,” a ci hi. </VERS>
            <VERS vnumber="15"> Amah in, “Amaute in na inn sungah bang mu ahi uh hiam?” a ci hi. Tua ciangin Hezekiah in dawngin, “Amaute in ka innsunga om khempeuh mu uh hi; ka vankoihna inn sungte panin amaute ka lah loh bangmah om lo hi,” a ci hi.
            </VERS>
            <VERS vnumber="16"> Tua ciangin Isaiah in Hezekiah kiangah, “Topa’ thu za in: </VERS>
            <VERS vnumber="17"> En in, na innsunga om khempeuh le na pu na pate in tuni donga a kholte Babylon-ah a kipuak ni ding hong tung ding hi; bangmah kisiit lo ding hi, Topa in ci hi. </VERS>
            <VERS vnumber="18"> Nangma sung pan a suak na tapate pawlkhat kila khia dinga, amaute pen Babylon kumpipa inn sungah inn sung mangte hi ding uh hi,” a ci hi. </VERS>
            <VERS vnumber="19"> Tua ciangin Hezekiah in Isaiah kiangah, “Na gensa ahi Topa’ thugen a hoih hi,” a ci hi. Bang hang hiam cih leh amah in, “Keima hun sungin kilemna le lungmuanna a om nakleh bang phamawh ding ahi hiam?” ci-in ngaihsun hi.
            </VERS>
            <VERS vnumber="20"> Hezekiah’ sepna a omlaite, a vangliatna le tuili le tuilakna bawlin khuapi sungah tui a tutna, Judah Kumpite’ Khang Tangthu Laibu sungah kigelh hi. </VERS>
            <VERS vnumber="21"> Tua ciangin Hezekiah si a, ama tangin a tapa Manasseh in a uk hi.
            </VERS>
        </CHAPTER>
        <CHAPTER cnumber="21">
            <VERS vnumber="1"> Manasseh in uk ding a kipatin kum sawm le kum nih pha a, amah in Jerusalem-ah kum sawmnga le nga sung a uk hi. Ama nu’ min Hefzibah ahi hi. </VERS>
            <VERS vnumber="2"> Topa in Israel mite’ mai-ah a hawl khiat minamte’ gamtatna a kihhuaite mah bangin Topa’ muhna-ah amah a sia gamta hi. </VERS>
            <VERS vnumber="3"> Bang hang hiam cih leh amah in a pa Hezekiah’ suksiatsa mual tunga biaknate lamkik hi. Tua ciangin amah in Baal adingin biakna taute phut a, Israel kumpi Ahab’ bawl bangin Asherah milim khat bawl a, vantung a om nate khempeuh bia-in tuate’ na a sem hi. </VERS>
            <VERS vnumber="4"> Tua ciangin Topa in, “Jerusalem-ah ka min ka koih ding hi,” a cihna Topa’ biakinn sungah amah in biakna taute lam hi. </VERS>
            <VERS vnumber="5"> Tua ciangin amah in Topa’ biakinn tual nihte tungah vantung a om nate khempeuh adingin biakna taute a lam hi. </VERS>
            <VERS vnumber="6"> Tua ciangin amah in biakna-in a tapa hal a, aisanna le mailam thugen kholhnate semin, vankah theite le aisante tawh na semkhawm hi. Topa’ muhna-ah amah a sia tampi gamta a, amah hehsak hi. </VERS>
            <VERS vnumber="7-8"> Tua ciangin Topa in David le a tapa Solomon tungah, “Israel minam khempeuh sung panin ka teelkhiat hih biakinn sung le Jerusalem-ah ka min ka koih tawntung ding hi. Amaute ka thupiaksa khempeuh tawh kizui le ka nasem pa Moses in amaute a piak thukham khempeuh tawh kizui-in gamtat ding a kingaihsut nak-uhleh, a pu a pate uh tungah ka piak gam sungah Israel mite mi vakvai ka hisak nawn kei ding hi,” a cihna biakinn sungah amah in ama bawlsa a kiseek Asherah milim a koih hi. </VERS>
            <VERS vnumber="9"> Ahih hangin amaute in thu ngai lo uh a, Topa in Israel-te’ mai-ah a suksiat minamte’ gamtatna sangin a siahuai zaw a gamtat nadingun Manasseh in amaute a zol hi.
            </VERS>
            <VERS vnumber="10"> Tua ciangin Topa in kamsangte ahi a nasemte’ tungtawnin gen a, </VERS>
            <VERS vnumber="11"> “Judah kumpipa Manasseh in hih a kihhuai nate sem a, ama ma-a Amor mite’ gamtatna sangin a sia zaw-in na semin a milimte tawh Judah mite zong khialsak khin hi. </VERS>
            <VERS vnumber="12"> Tua ahih ciangin Israel Pasian Topa in hih bangin ci hi: En un, a za mite khempeuh’ bilte a vut ding siatna Jerusalem le Judah tungah ka tungsak ding hi. </VERS>
            <VERS vnumber="13"> Keimah in Samaria le Ahab le ama suante gim ka piak bangin Jerusalem tungah gimna ka tungsak ding hi. Tua ciangin mi khat in pakan a nul bangin keimah in Jerusalem nulin ka lumlet ding hi. </VERS>
            <VERS vnumber="14"> Tua ciangin keimah in ka mi a omlaite paaikhia-in amau’ galte tungah ka pia dinga, amaute pen a galte’ mat ding mi le vankiate suak ding uh hi; </VERS>
            <VERS vnumber="15"> bang hang hiam cih leh a pu a pate uh Egypt panin hong pai khiat a kipan tuni dongin keima muhna-ah a sia gamta-in kei hong hehsak uh hi,” a ci hi.
            </VERS>
            <VERS vnumber="16"> Tua tham loin Topa’ muhna-ah amaute a sia a gamtat nadingun amah in Judah mite a khialhsak banah, Jerusalem mong khat pan mong khat sisan tawh a kidimsak dongin Manasseh in mawhna baang lo mi tampi a that hi.
            </VERS>
            <VERS vnumber="17"> Manasseh’ sepna a omlaite, a hih khempeuh le ama hihsa a khialhna, Judah Kumpite’ Khang Tangthu Laibu sungah kigelh hi. </VERS>
            <VERS vnumber="18"> Tua ciangin Manasseh si a, Uzza’ huansung, ama inn huan sungah kivui hi. Tua ciangin ama tangin a tapa Amon in a uk hi.
            </VERS>
            <VERS vnumber="19"> Amon in uk ding a kipatin kum sawmnih le nih pha a, amah in Jerusalem-ah kum nih sung uk hi. Ama nu’ min Meshullemeth hi a, Jotbah khuami Haruz’ tanu ahi hi. </VERS>
            <VERS vnumber="20"> A pa Manasseh’ gamtat bangin Topa’ muhna-ah amah a sia gamta hi. </VERS>
            <VERS vnumber="21"> Amah in a pa’ khekhap khempeuh tawn a, a pa in a na a sepsak milimte’ na mah semin tuate a bia hi. </VERS>
            <VERS vnumber="22"> Amah in a pu a pate’ Pasian, Topa nusia a, Topa’ lampi tawn lo hi. </VERS>
            <VERS vnumber="23"> Tua ciangin Amon’ nasemte in amah sawmsim uh a, ama inn sungah kumpipa a that uh hi. </VERS>
            <VERS vnumber="24"> Ahih hangin tua gammite in Kumpi Amon a sawmsimte khempeuh that leuleu uh a, tua ciangin tua gammite in ama tangin a tapa Josiah kumpi-in a koih uh hi. </VERS>
            <VERS vnumber="25"> Tu-in Amon’ hihsa a gamtatna a omlaite pen Judah Kumpite’ Khang Tangthu Laibu sungah kigelh hi. </VERS>
            <VERS vnumber="26"> Tua ciangin Uzza’ huansung ama hanah amah kivui a, ama tangin a tapa Josiah in a uk hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> Josiah in uk ding a kipatin kum giat pha a, amah in Jerusalem-ah kum sawmthum le khat sung uk hi. Ama nu’ min Jedidah hi a, Bozkath khuami Adaiah’ tanu ahi hi. </VERS>
            <VERS vnumber="2"> Topa’ mitah amah a manin gamta-in, a pu David’ khekhap khempeuh zui cinten a, themkhat zong pial lo hi.
            </VERS>
            <VERS vnumber="3"> Kumpi Josiah’ kum sawm le kum giatna kumin, kumpipa in a lai-at pa Meshullam’ tapa Azaliah, a tapa Shafan, Topa’ biakinn-ah sawl a, </VERS>
            <VERS vnumber="4"> “Kongcingte in mite tung panin a kaihkhop uh ahi Topa’ biakinn sungah hong kipaipih sum phazah a theih nadingin siampi lianpen pa Hilkiah kiangah paito in. </VERS>
            <VERS vnumber="5"> Tua ciangin Topa’ biakinn nasemte tungah a sum piasak in. Topa’ biakinn-ah a om inn a puah nasemte tungah amaute tua sum piasak in. </VERS>
            <VERS vnumber="6"> Tua sumte pen khutsiamte, innlamte le leilesuang innlam siamte tungah piak ding le biakinn puah nadingin sing leina ding le suang tawhna ding zong ahi hi. </VERS>
            <VERS vnumber="7"> Ahih hangin thuman takin amaute gamta uh ahih manin amaute’ khut sungah a kipia sumte hangin amaute tung panin sazian kingen lo ding hi,” a ci hi.
            </VERS>
            <VERS vnumber="8"> Tua ciangin siampi lianpen pa Hilkiah in lai-at pa Shafan kiangah, “Topa’ biakinn sungah thukham laibu ka mu hi,” a ci hi. Tua ciangin Hilkiah in Shafan kiangah a laibu pia a, amah in a sim hi. </VERS>
            <VERS vnumber="9"> Tua ciangin kumpipa kiangah lai-at pa Shafan hong pai-in thu zasak a, “Nasemte in biakinn sungah a om sumte la khia-in Topa’ biakinn nasemte tungah pia khinzo uh hi,” a ci hi. </VERS>
            <VERS vnumber="10"> Tua ciangin lai-at pa Shafan in kumpipa kiangah, “Siampi Hilkiah in laibu khat kei hong pia hi,” a ci hi. Tua ciangin Shafan in kumpipa mai-ah tua laibu a sim hi.
            </VERS>
            <VERS vnumber="11"> Kumpipa in thukham laibu sunga thute a zak ciangin a dahna hangin a puante a balkek hi. </VERS>
            <VERS vnumber="12"> Tua ciangin kumpipa in siampi Hilkiah, Shafan’ tapa Ahikam, Mikaiah’ tapa Akbor, lai-at pa Shafan le kumpipa’ nasem Asaiah thu pia a, </VERS>
            <VERS vnumber="13"> “Pai unla, a kimu hih laibu sunga thute tawh kisai-in keima ading, mite ading le Judah mi khempeuh adingin Topa’ tungah thu va dong un; bang hang hiam cih leh hih laibu sunga thu, eite tawh kisai-in a kigelh khempeuh bangin gamtat ding i pu i pate in na mang lo uh ahih manin eite tungah Topa’ hehna lian hi,” a ci hi.
            </VERS>
            <VERS vnumber="14"> Tua ahih ciangin siampi Hilkiah, Ahikam, Akbor, Shafan le Asaiah te zong Harhas tapa Tikvah, a tapa Shallum, biakinn puan a kem pa’ zi kamsangnu Huldah kiangah a pai uh hi (tua laitakin Jerusalem khua sung a Veeng Nihna-ah tua nu teeng hi); tua ciangin tua nu tawh amaute kiho uh hi. </VERS>
            <VERS vnumber="15"> Tua ciangin amah in amaute kiangah, “Israel Pasian, Topa in hih bangin ci hi: ‘Kei kiangah note hong sawl mipa kiangah gen un. </VERS>
            <VERS vnumber="16"> Topa in hih bangin ci hi: En un, hih lai mun le a tungah a teengte tungah Judah kumpipa in laibu sunga a sim siatna thute khempeuh ka tungsak ding hi. </VERS>
            <VERS vnumber="17"> Bang hang hiam cih leh amaute in kei hong nusia-in pasian dangte tungah paknamtui hal uh a, amau khut tawh a bawl milimte tawh kei hong hehsak uh ahih manin hih mun tungah ka hehna so dinga, ka hehna dai lo ding hi. </VERS>
            <VERS vnumber="18"> Ahih hangin Topa’ tungah thu a dong dingin note a hong sawl Judah kumpipa tungah ahihleh note in hih bangin na gen ding uh hi. Israel Pasian, Topa in hih bangin ci hi: Nangmah in na zaksa thute tawh kisai-in, </VERS>
            <VERS vnumber="19"> amaute gamkhing le samsiat a ngahte a suah nadingin hih mun le a tungah a teeng mite tungah ka kampauna na zak ciangin na lungsim kisikin Topa’ mai-ah nang mahmah kiniamkhiatin, na puante balkekin ka mai-ah na kahna thu, keimah in zong ka za hi, Topa in ci hi. </VERS>
            <VERS vnumber="20"> Tua ahih ciangin, nangmah in nuamtakin na han na zuan dinga, hih mun tungah ka tunsak ding siatna khempeuh na mit in mu lo ding hi,’ ci hi,” a ci hi. Tua ciangin amaute in kumpipa kiangah tua thu a puakkik uh hi.</VERS>
        </CHAPTER>
        <CHAPTER cnumber="23">
            <VERS vnumber="1"> Tua ciangin kumpipa in Judah le Jerusalem upate khempeuh samsak a, ama kiangah hong kikhawm uh hi. </VERS>
            <VERS vnumber="2"> Tua ciangin Topa’ biakinn-ah kumpipa paito a, amah tawh Judah mi khempeuh, Jerusalem-a teengte khempeuh, siampite, kamsangte le mi khempeuh a neu a lian tawh pai uh hi. Tua ciangin amah in amaute’ zakin Topa’ biakinn sungah a kimu thuciamna laibu sunga thute khempeuh a sim hi. </VERS>
            <VERS vnumber="3"> Tua ciangin khuampi gei-ah kumpipa dingin hih laibu sunga a kigelh thuciamna kammalte khempeuh a sepna ding, Topa’ thu mangin a thupiaknate le a thukhamte, a lungsim le a ngaihsutna khempeuh tawh a zuihna ding, Topa’ mai-ah thuciamna khat a bawl hi. Tua ciangin mi khempeuh zong tua thuciamna-ah a kihel uh hi.
            </VERS>
            <VERS vnumber="4"> Tua ciangin kumpipa in siampi lianpen pa Hilkiah le a nihna siampi le kongcingte in Topa’ biakinn sung panin Baal le Asherah nusian milim adingin a kibawl nazatte khempeuh le vantung a om nate khempeuh biak nadingin a kibawlte hong pai khiatpih nading uh thu a pia hi. Amah in Jerusalem pualam Kidron leikang halna munah tuate halin a vute Bethel khua-ah a pua hi. </VERS>
            <VERS vnumber="5"> Tua ciangin amah in Judah khuapite le Jerusalem kiima om mual tunga biaknate tungah paknamtui hal dingin Judah kumpite in a kipsaksa milim biate’ siampite a hawl khia hi. Baal tung, ni tung, kha tung, aksi honpite tung le vantung a om nate khempeuh tungah paknamtui a halte zong a hawl khia hi. </VERS>
            <VERS vnumber="6"> Tua ciangin amah in Topa’ biakinn panin Jerusalem pualam, Kidron lui-ah Asherah nusian milim pai khiatpihin hal a, tua ciangin amah in satvui-in mi nautangte’ han tungah a vuite lawn hi. </VERS>
            <VERS vnumber="7"> Tua ciangin amah in numeite in Asherah milim adingin a kizang puante a gatna mun Topa’ biakinn sunga om a paktat pawlte’ innte a phel khia hi. </VERS>
            <VERS vnumber="8"> Tua ciangin amah in Judah khuapite panin siampite khempeuh pai khiatpih a, Geba panin Beersheba ciang dong, siampite in paknamtui a halna mual tunga biaknate a susia hi. Tua ciangin amah in khuapi kulhkongpi veilam, khuapi ukpa Joshua’ kongpi lutna-ah a om dawibiakna munte a phel khia hi. </VERS>
            <VERS vnumber="9"> Tua lai-a sem siampite ahihleh Jerusalem-a Topa’ biakna tau-ah hong paito thei lo uh a, ahi zongin amau’ sanggamte’ lakah silngo sawh loh anlum ne thei uh hi.
            </VERS>
            <VERS vnumber="10"> Tua ciangin kuamah in Molek pasian tungah a tanu ahi a, a tapa ahi zongin biakna-in a hal theih nawn loh nadingin Hinnom Kuam sunga om Tofeth kici milim biakna mun a susia hi. </VERS>
            <VERS vnumber="11"> Tua ciangin amah in a kiimnai-a om, inn sung ulian Nathanmelek’ inn gei, Topa’ biakinn sung lutna munah, Judah kumpite in ni tungah a ap uh a sakolte hem khia hi. Tua ciangin amah in ni’ sakol leengte mei tawh a hal hi. </VERS>
            <VERS vnumber="12"> Tua ciangin Judah kumpite in a bawlsa, Ahaz’ inndei tungnung khumzanga a om biakna taute le Topa’ biakinn tual nihte sungah Manasseh in a bawlsa biakna taute, amah in phelin satnen a, tua a vuite Kidron lui-ah a paai hi. </VERS>
            <VERS vnumber="13"> Tua ciangin Kumpi Solomon in Sidon mite’ kihhuaina Ashtoreth pasian ading le Moab-te’ kihhuaina Khemosh pasian ading le Ammon mite’ kihhuaina Milkom pasian adingin a lam, Jerusalem nisuahna lam, Oliv Mual leitaw lama om mual tunga biaknate kumpipa in a susia hi. </VERS>
            <VERS vnumber="14"> Tua ciangin amah in a biakna songte satkhamin, Asherah milimte phuk a, mihing guh tawh a dim tua munte a vuk hi.
            </VERS>
            <VERS vnumber="15"> Tua tham loin Israel-te a khialsak Nebat’ tapa Jeroboam in Bethel-ah a phuhsa mual tunga biakna, tua biakna mun a biakna tau tawh, amah in phelin a suangte sukham a, tuate a satvui hi. Amah in Asherah milim zong a hal hi. </VERS>
            <VERS vnumber="16"> Tua ciangin Josiah kihei-in khuadak a, mual tunga om hante a mu hi. Amah in mi sawlin hante sung panin a guhte lasak a, hih thute a gen khol Pasian’ mipa in a gen Topa’ thugen tawh kizui-in biakna tau tungah tuate halin a susia hi. </VERS>
            <VERS vnumber="17"> Tua ciangin amah in, “Hua galkhat a ka muh phawkna mual bang ahi hiam?” a ci hi. Tua ciangin khuapisung mite in ama kiangah, “Judah panin hong pai-in Bethel-a biakna tau tungah na bawl hih thute a gen khol Pasian’ mipa’ han ahi hi,” ci-in a gen uh hi. </VERS>
            <VERS vnumber="18"> Tua ciangin amah in, “Amah tuaci omsak un; kuamah in ama guhte khin kei un,” a ci hi. Tua ahih ciangin amaute in Samaria panin hong pai khia kamsangte’ guhte le ama guhte tuaci omsak uh hi. </VERS>
            <VERS vnumber="19"> Tua ciangin Israel kumpite in a bawlsa, Topa a hehsakna uh, Samaria khuapite sunga om mual tunga biakna munte khempeuh zong Josiah in a la khia hi. Bethel-a a hihsa khempeuh mah bangin tuate tungah a hih hi. </VERS>
            <VERS vnumber="20"> Tua ciangin amah in tua lai-a a om, mual tunga biakna siampite khempeuh, biakna taute tungah that a, tuate tungah mihing guh a hal hi. Tua ciangin Jerusalem-ah amah a ciahkik hi.
            </VERS>
            <VERS vnumber="21"> Tua ciangin kumpipa in mi khempeuh thu pia a, “Hih thuciamna laibu sungah a kigelh mah bangin Topa na Pasian uh pahtawina-in Paisan Pawi bawl un,” a ci hi. </VERS>
            <VERS vnumber="22"> Bang hang hiam cih leh Israel-te thu a khen thukhente’ hun a kipan hitaleh, Israel kumpite ahih kei leh Judah kumpite’ hun sung khempeuh tua bang Paisan Pawi kibawl ngei lo hi. </VERS>
            <VERS vnumber="23"> Ahih hangin Kumpi Josiah’ uk kum sawm le kum giatna kumin Jerusalem-ah Topa adingin Paisan Pawi kibawl hi.
            </VERS>
            <VERS vnumber="24"> Tua tham loin Topa’ biakinn sungah siampi Hilkiah in a muh laibu sungah a kigelh thukham kammalte amah in a kipsak theih nadingin Judah gam sung le Jerusalem-a om vankahte, aisante, inn sung pasian-te, milimte le a kihhuai nate khempeuh Josiah in a hem khia hi. </VERS>
            <VERS vnumber="25"> Ama hun ma-in, amah tawh a kibang, Moses thukham tawh kizui-in a lungsim khempeuh, a nuntakna khempeuh le a thahatna khempeuh tawh Topa’ lamah a kihei kumpi om lo a, ama nungah zong amah tawh a kibang khat zong hong khang nawn lo hi.
            </VERS>
            <VERS vnumber="26"> Manasseh in amah a phinnate khempeuh hangin Judah tungah ama hehna, a lauhuai hih hehna lian panin Topa kihei nai lo hi. </VERS>
            <VERS vnumber="27"> Topa in, “Israel ka khiinkhiat bangin ka muhna panin Judah zong ka khin khia dinga, keimah in ka teelsa khuapi Jerusalem le ka min om ding hi, ka cihna biakinn ka paai khia ding hi,” a ci hi.
            </VERS>
            <VERS vnumber="28"> Tu-in Josiah’ gamtatna a omlaite le a hih khempeuh, Judah Kumpite’ Khang Tangthu Laibu sungah kigelh hi. </VERS>
            <VERS vnumber="29"> Ama hun sungin Assiria kumpipa a huh dingin Eufratis gun-ah Egypt kumpipa Faro Neko kuanto hi. Amah a khaktan dingin Kumpi Josiah zong a kuan hi. Faro Neko in Josiah a muh ciangin Megiddo ah a that hi. </VERS>
            <VERS vnumber="30"> Tua ciangin ama nasemte in Megiddo panin a sisa-in leeng khat sungah amah pua-in Jerusalem-ah ciahpih uh a, a hanah amah a vui uh hi. Tua ciangin tua gam mite in Josiah’ tapa Jehoahaz la-in sathau nilh uh a, a pa’ tangin kumpi-in a koih uh hi.
            </VERS>
            <VERS vnumber="31"> Jehoahaz in uk ding a kipatin kum sawmnih le thum pha a, amah in Jerusalem-ah kha thum sung uk hi. Ama nu’ min Hamutal hi a, Libnah khua mi Jeremiah’ tanu ahi hi. </VERS>
            <VERS vnumber="32"> A pu a pate’ gamtatnasa khempeuh bangin Topa’ muhna-ah amah a sia gamta hi. </VERS>
            <VERS vnumber="33"> Tua ciangin amah in Jerusalem a uk theih loh nadingin Faro Neko in Hamath gam sung Riblah khua-ah amah kol bulh a, Judah mite tung panin ngun talen zakhat le kham talen khat siah a kai hi. </VERS>
            <VERS vnumber="34"> Tua ciangin Faro Neko in a pa Josiah’ tangin Josiah’ tapa Eliakim kumpi-in koih a, ama min Jehoiakim ci-in a kheelsak hi. Ahih hangin amah in Jehoahaz pai khiatpih hi; amah Egypt tung a, tua lai-ah a si hi. </VERS>
            <VERS vnumber="35"> Tua ciangin Jehoiakim in a ngun le a kham Faro’ tungah pia a, ahih hangin Faro’ thupiakna bangin tua sum a piak dingin a gam sung mite tung pan amah in siah a dong hi. Faro Neko tungah a piak dingin, amah in mi khempeuh tung panin a neihsa uh tawh kizui-in a gam sung mite’ ngun le kham a dok hi.
            </VERS>
            <VERS vnumber="36"> Jehoiakim in uk ding a kipatin kum sawmnih le nga pha a, amah in Jerusalem-ah kum sawm le kum khat sung uk hi. Ama nu’ min Zebidah hi a, Rumah khuami Pedaiah’ tanu ahi hi. </VERS>
            <VERS vnumber="37"> A pu a pate’ gamtatnasa khempeuh bangin Topa’ muhna-ah amah a sia gamta hi.
            </VERS>
        </CHAPTER>
        <CHAPTER cnumber="24">
            <VERS vnumber="1"> Ama hun sungin Babylon kumpipa Nebukhadnezzar hong kuanto a, Jehoiakim kum thum sung ama nasem a suak hi. Tua ciangin Jehoiakim in amah lehdo hi. </VERS>
            <VERS vnumber="2"> Tua ciangin ama nasem kamsangte tungtawnin a gen Topa’ thugenna bangin Judah a susia dingin ama langkhat ah Topa in Khaldea mihonte, Syria mihonte, Moab mihonte le Ammon mihonte a sawl hi. </VERS>
            <VERS vnumber="3-4"> Ama gamtatnasate khempeuh tawh kizui-in Manasseh’ khialhna hangin ama muhna panin amaute a khiinkhiatna ding le a diakdiakin, amah in khialhna nei lo mite a thahna hangin Topa’ thupiakna tawh Judah tungah hih thu a hong tung taktak ahi hi; bang hang hiam cih leh amah in a mawh lo mite’ sisan tawh Jerusalem kidimsak a, Topa in ama mawhna maisak lo hi. </VERS>
            <VERS vnumber="5"> Tu-in Jehoiakim’ sepna a omlaite le a hih khempeuh, Judah Kumpite’ Khang Tangthu Laibu sungah kigelh hi. </VERS>
            <VERS vnumber="6"> Tua ciangin Jehoiakim si a, ama tangin a tapa Jehoiakhin in a uk hi. </VERS>
            <VERS vnumber="7"> Tua ciangin Babylon kumpipa in Egypt lui panin Eufratis gun dong Egypt kumpipa’ neih khempeuh laksak khin ahih manin Egypt kumpipa a gam panin hong kuan khiakik zo nawn lo hi.
            </VERS>
            <VERS vnumber="8"> Jehoiakhin kumpi a suahin kum sawm le kum giat pha a, amah in Jerusalem-ah kha thum sung uk hi. Ama nu’ min Nehushta hi a, Jerusalem khuami Elnathan’ tanu ahi hi. </VERS>
            <VERS vnumber="9"> A pa’ gamtatnasa khempeuh bangin Topa’ muhna-ah amah a sia gamta hi.
            </VERS>
            <VERS vnumber="10"> Tua hun laitakin Jerusalem-ah Babylon kumpipa Nebukhadnezzar hong kuanto a, tua khuapi a umcih hi. </VERS>
            <VERS vnumber="11"> Ama nasemte in a umcih laitakin Babylon kumpipa Nebukhadnezzar tua khuapi-ah hong tung hi. </VERS>
            <VERS vnumber="12-13"> Tua ciangin Judah kumpipa Jehoiakhin in Babylon kumpipa tungah amah a kipan, ama nu, a nasemte, a uliante le a kumpi inn-a zaneite a kipia hi. Topa in a genkholhsa bangin Babylon kumpipa in ama uk a kum giatna kumin thongkia-in amah la a, Topa’ biakinn-a van manpha khempeuh pua khia-in, Kumpi Solomon in a bawlsa, Topa’ biakinn sunga kham nazat khempeuh a satnen hi. </VERS>
            <VERS vnumber="14"> Amah in Jerusalem mi khempeuh, a ulian khempeuh le a thahat a vanglian khempeuh, galmatin tul sawm le khutsiamte le sikseekte khempeuh a ciahpih hi. Tua gam a a zawng pente sim loh kuamah dang om nawn lo hi. </VERS>
            <VERS vnumber="15"> Amah in Babylon-ah Jehoiakhin a ciahpih hi. Kumpipa’ nu, kumpipa’ zite, ama nuai-ah a zaneite le tua gam sung ukpite, Jerusalem panin Babylon-ah galmatin a la hi. </VERS>
            <VERS vnumber="16"> Babylon kumpipa in a thahat, galdo dingin a hoih mi thahat khempeuh a vekpi-in tulsagih le khutsiamte le sikseekte tulkhat, galmatin Babylon-ah a paipih hi. </VERS>
            <VERS vnumber="17"> Tua ciangin Babylon kumpipa in Jehoiakhin’ tangin ama pa’ sanggampa Mattaniah kumpi-in koih a, ama min Zedekiah-in a kheelsak hi.
            </VERS>
            <VERS vnumber="18"> Zedekiah kumpi a suahin kum sawmnih le khat pha a, amah in Jerusalem-ah kum sawm le kum khat sung a uk hi. Ama nu’ min Hamutal hi a, Libnah khuami Jeremiah’ tanu ahi hi. </VERS>
            <VERS vnumber="19"> Jehoiakim’ gamtatnasa khempeuh bangin Topa’ muhna-ah amah a sia gamta hi. </VERS>
            <VERS vnumber="20"> Bang hang hiam cih leh Topa’ hehna hangin ama kiang panin amaute a paihkhiatna zah dong dingin Jerusalem le Judah tungah thu hong om hi.
            </VERS>
        </CHAPTER>
        <CHAPTER cnumber="25">
            <VERS vnumber="1"> Tua ciangin Zedekiah in Babylon kumpipa lehdo hi. Tua ahih manin ama uk a kum kuana, tua kum a kha sawmna, tua kha a ni sawm ni-in Babylon kumpipa Nebukhadnezzar a galkap khempeuh tawh Jerusalem a sim dingin hong kuanin tua khua a umcih uh hi. Tua ciangin amaute in a kimkotah umcih nading panmun a bawl uh hi. </VERS>
            <VERS vnumber="2"> Tua ahih ciangin Kumpi Zedekiah’ kum sawm le kum khatna kum dong tua khuapi ki-umcih hi. </VERS>
            <VERS vnumber="3"> A kha lina a ni kua ni-in tua khuapi sungah kialpi nasia mahmah ahih manin tua gam mite ading an om lo hi. </VERS>
            <VERS vnumber="4"> Tua ciangin khuapikulh sulet uh hi. Khaldea mite khuapi kiimah a ompi mahin, kumpipa’ huan kiang lam kulhpi nih kikal kulhkongpi lampi zui-in kumpipa le a galhang mi khempeuh zanin a tai uh hi. Arabah lam manawhin amaute pai uh hi. </VERS>
            <VERS vnumber="5"> Ahih hangin Khaldea mite’ galkapte in kumpipa delh uh a, Jerikho zanglei-ah amah pha uh hi; tua ciangin a galkap khempeuh ama kiang panin kithehthang hi. </VERS>
            <VERS vnumber="6"> Tua ciangin amaute in kumpipa man uh a, ama tungah thukhenna a pia, Riblah-a Babylon kumpipa kiangah amah paipih uh hi. </VERS>
            <VERS vnumber="7"> Amaute in Zedekiah’ muhna-ah a tapate thatin, Zedekiah’ mitte khel khia uh a, amah kol bulhin Babylon-ah a paipih uh hi.
            </VERS>
            <VERS vnumber="8"> A kha ngana, tua kha a ni sagih ni-in, Babylon Kumpi Nebukhadnezzar’ kum sawm le kum kuana kumin, Babylon kumpipa’ nasem, amah a cingte a ukpa Nebuzaradan Jerusalem-ah hong pai hi. </VERS>
            <VERS vnumber="9"> Amah in Topa’ biakinn a kipan kumpipa’ inn le Jerusalem khua sunga om inn khempeuh hal a, inn lian khempeuh amah in haltum hi. </VERS>
            <VERS vnumber="10"> Tua ciangin a cingte a ukpa tawh a om Khaldea mi galkapte khempeuh in Jerusalem kimkota kulhpi susia uh hi. </VERS>
            <VERS vnumber="11"> Tua ciangin a cingte a ukpa Nebuzaradan in khuapi sungah a kinusia a omlai mite le Babylon kumpipa a taisan mite, mihonpi a omlai teng khempeuh salin paipih khawm hi. </VERS>
            <VERS vnumber="12"> Ahih hangin a cingte a ukpa in leenggui lote a en ding le lo kho dingin tua gammi a zawng pente pawlkhat nusia lai hi.
            </VERS>
            <VERS vnumber="13"> Tua ciangin Topa’ biakinn sungah a om sumngo khuampite, Topa’ biakinn sungah a om tuikuang kingaknate le sumngo tuikuangpi, Khaldea mite in satnen uh a, Babylon-ah a sumngo pua uh hi. </VERS>
            <VERS vnumber="14"> Tua ciangin amaute in beelte, kawbiate, taitehte, paknamtui adingin pakante le biakinn sung nasepna a kizang sumngo nazatte khempeuh, </VERS>
            <VERS vnumber="15"> vutluahna le haite la khia uh hi. A cingte a ukpa in kham ahite kham mahin la-in, ngun ahite a ngun mahin a la hi. </VERS>
            <VERS vnumber="16"> Solomon in Topa’ biakinn a dinga a bawl khuampi nihte, tuikuangpi khat le a kingaknate, sumngo tawh kibawl hih nazatte khempeuh ahihleh tawi teh zawh ding hi lo hi. </VERS>
            <VERS vnumber="17"> Khuampi khat a sanna pi sawmnih le sagih hi a, tua tungah sumngo khuamluzepna khat om hi; khuamluzepna a sanna pi li le alang ahi hi. Sumngo tawh a kibawl ngen banga kikalh simsiam le mang kawlsingte khuamluzepna kimkotah om hi. A khuampi nihna zong tua mah bangin, ngen banga kikalh simsiam tawh ahi hi.
            </VERS>
            <VERS vnumber="18"> Tua ciangin a cingte a ukpa in siampi lianpa Seraiah, siampi nihna Zefaniah le kong a cing mi thumte a la hi. </VERS>
            <VERS vnumber="19"> Tua ciangin khuapi panin galkapte a uk ngei ulian khat le khuapi sungah a om kumpipa’ thukuppihte mi nga a la hi. Tua ciangin gam sung mite a khawm galkapte a ukpa’ lai-at pa a la hi. Tua ciangin khuapi sungah a om tua gam sung mi sawmguk a la hi. </VERS>
            <VERS vnumber="20"> Tua ciangin a cingte a ukpa Nebuzaradan in amaute la-in Riblah-a Babylon kumpipa kiangah amaute a paipih hi. </VERS>
            <VERS vnumber="21"> Tua ciangin Babylon kumpipa in amaute vat a, Hamath gam sung Riblah-ah amaute a that hi. Tua ahih ciangin amau’ gam panin salin Judah mite kila khia hi.
            </VERS>
            <VERS vnumber="22"> Tua ciangin Judah gam sungah a omlai, Babylon kumpipa Nebukhadnezzar in a nusiatte tungah a uk dingin Shafan’ tapa Ahikam, a tapa Gedaliah amah in a seh hi. </VERS>
            <VERS vnumber="23"> Tu-in gam sunga om galkap a ukte le a mite in Babylon kumpipa in a uk dingin Gedaliah a sehna thu a zak uh ciangin amaute a mite uh tawh Mizpah-a Gedaliah kiangah hong pai uh hi. Tuate pen Nethaniah’ tapa Ishmael, Kareah’ tapa Johanan, Netofah mi Tanhumeth’ tapa Seraiah le Maakath mi Jaazaniah ahi uh hi. </VERS>
            <VERS vnumber="24"> Tua ciangin amaute le a mite uh tungah Gedaliah kiciamin, “Khaldea mi uliante’ hangin lau kei un; gam sungah teengin, Babylon kumpipa’ na sem un. Tua hileh note adingin thu hong nuam ding hi,” a ci hi. </VERS>
            <VERS vnumber="25"> Ahih hangin a kha sagihna sungin kumpi innkuan sung panin Elishama’ tapa Nethaniah, a tapa Ishmael mihing sawm tawh hong kuanin Gedaliah le Mizpah-ah amah tawh a om Judah mi le Khaldea mite simin a that hi. </VERS>
            <VERS vnumber="26"> Tua ciangin a lian a neu-in mi khempeuh le galkap a ukte kithawi-in Egypt-ah pai uh hi; bang hang hiam cih leh amaute in Khaldea mite kihta uh hi.
            </VERS>
            <VERS vnumber="27"> Judah kumpi Jehoiakhin thong sungah a om zawh kum sawmthum le kum sagihna kum, kha sawm le nihna, tua kha ni sawmnih le sagih ni, Babylon kumpipa Evilmerodak in uk ding a kipat kumin, hehpihna tawh thong panin Judah kumpi Jehoiakhin a khah hi. </VERS>
            <VERS vnumber="28"> Amah in migitna kam tawh amah hopih a, Babylon sunga amah tawh a om kumpi a mat dangte khempeuh sangin a sang zaw-in amah a pahtawi hi. </VERS>
            <VERS vnumber="29"> Tua ahih ciangin Jehoiakhin in a thong puante suah khia hi. Tua ciangin a nuntak sung nisimin kumpipa’ sabuai-ah a manmanin an a ne hi. </VERS>
            <VERS vnumber="30"> Tua ciangin ama ngahthuap dingin, amah a nuntaksung tawntung nisimin tanh khat, a manmanin ngahthuapna ama tungah kumpipa in a pia hi.</VERS>
        </CHAPTER>
    </BIBLEBOOK>
    <BIBLEBOOK bnumber="13" bname="Khang Tangthu Masate" bsname="1CHRO">
        <CHAPTER cnumber="1">
            <VERS vnumber="1"> Adam’ ta Seth, Seth’ ta Enosh, </VERS>
            <VERS vnumber="2"> Enosh’ ta Kenan, Kenan’ ta Mahalalel, Mahalalel’ ta Jared, </VERS>
            <VERS vnumber="3"> Jared’ ta Enok, Enok’ ta Methuselah, Methuselah’ ta Lamek, </VERS>
            <VERS vnumber="4"> Lamek’ ta Noah ahi hi. Noah in tapa thum nei a, tuate pen Shem, Ham le Jafeth ahi uh hi.
            </VERS>
            <VERS vnumber="5"> Jafeth’ tapate: Gomer, Magog, Madai, Javan, Tubal, Meshek le Tiras hi a, amau’ min ciat pua-in minam tuamtuam a piang hi.
            </VERS>
            <VERS vnumber="6"> Gomer’ suante: Ashkenaz mite, Rifath mite le Togarmah mite ahi uh hi.
            </VERS>
            <VERS vnumber="7"> Javan’ suante: Elishah mite, Tarshish mite, Kittim mite le Rodanim mite ahi uh hi.
            </VERS>
            <VERS vnumber="8"> Ham’ tapate: Kush, Egypt, Put le Kanaan hi a, amau’ min ciat pua-in minam a piang hi.
            </VERS>
            <VERS vnumber="9"> Kush’ suante: Seba mite, Havilah mite, Sabta mite, Raamah mite le Sabteka mite ahi uh hi. Raamah’ suante: Sheba mite le Dedan mite ahi uh hi. </VERS>
            <VERS vnumber="10"> Kush in Nimrod kici tapa khat nei a, leitungah amah a vanglian masa pen ahi hi.
            </VERS>
            <VERS vnumber="11"> Egypt pen Lud mite, Anam mite, Lehab mite, Naftuh mite, </VERS>
            <VERS vnumber="12"> Pathrus mite, Kasluh mite (Filistia mite’ hong pianna) le Kaftor mite’ pianna pupi ahi hi.
            </VERS>
            <VERS vnumber="13"> Kanaan pen a tacil Sidon le Heth, </VERS>
            <VERS vnumber="14"> le Jebus mite, Amor mite, Girgash mite, </VERS>
            <VERS vnumber="15"> Hiv mite, Arka mite, Sin mite, </VERS>
            <VERS vnumber="16"> Arvad mite, Zemari mite le Hamath mite’ pianna pa ahi hi.
            </VERS>
            <VERS vnumber="17"> Shem’ tapate: Elam, Asshur, Arpakshad, Lud, Aram, Uz, Hul, Gether le Meshek hi a, amau’ min ciat pua-in minam a piang hi. </VERS>
            <VERS vnumber="18"> Arpakshad pen Shelah’ pa hi a, Shelah pen Eber’ pa ahi hi. </VERS>
            <VERS vnumber="19"> Eber’ sung pan a piang tapa nihte: A khat pa’ min Peleg ahi hi (bang hang hiam cih leh ama hunin gam kikhen hi). A sanggampa’ min Joktan ahi hi. </VERS>
            <VERS vnumber="20"> Joktan pen Almodad mite, Shelef mite, Hazarmaveth mite, Jerah mite, </VERS>
            <VERS vnumber="21"> Hadoram mite, Uzal mite, Diklah mite, </VERS>
            <VERS vnumber="22"> Ebal mite, Abimael mite, Sheba mite, </VERS>
            <VERS vnumber="23"> Ofir mite, Havilah mite le Jobab mite’ pianna pa ahi hi. Hihte khempeuh, Joktan’ suante ahi uh hi.
            </VERS>
            <VERS vnumber="24"> Shem, Arpakshad, Shelah, </VERS>
            <VERS vnumber="25"> Eber, Peleg, Reu, </VERS>
            <VERS vnumber="26"> Serug, Nahor le Terah hi a, </VERS>
            <VERS vnumber="27"> tua ciangin Abraham a kici Abram ahi suk uh hi.
            </VERS>
            <VERS vnumber="28"> Abraham’ tapate: Isaac le Ishmael ahi uh hi. </VERS>
            <VERS vnumber="29"> Amau’ khangsimna hih bang ahi hi: Ishmael’ tacil Nebaioth ahi hi. Tua ciangin Kedar, Adbeel, Mibsam, </VERS>
            <VERS vnumber="30"> Mishma, Dumah, Massa, Hadad, Tema, </VERS>
            <VERS vnumber="31"> Jetur, Nafish le Kedemah ahi uh hi. Hihte pen Ishmael’ tapate ahi uh hi.
            </VERS>
            <VERS vnumber="32"> Abraham’ zineu Keturah’ tapate: Zimran, Jokshan, Medan, Midian, Ishbak le Shuah ahi uh hi. Jokshan’ tapate: Sheba le Dedan ahi uh hi. </VERS>
            <VERS vnumber="33"> Midian’ tapate: Efah, Efer, Hanok, Abida le Eldaah ahi uh hi. Hihte khempeuh pen Keturah’ suanlekhakte ahi uh hi.
            </VERS>
            <VERS vnumber="34"> Abraham pen Isaac’ pa ahi hi. Isaac’ tapate Esau le Israel ahi uh hi. </VERS>
            <VERS vnumber="35"> Esau’ tapate: Elifaz, Reuel, Jeush, Jalam le Korah ahi uh hi. </VERS>
            <VERS vnumber="36"> Elifaz’ tapate: Teman, Omar, Gatam, Kenaz, Timna le Amalek ahi uh hi. </VERS>
            <VERS vnumber="37"> Reuel’ tapate: Nahath, Zerah, Shammah le Mizzah ahi uh hi.
            </VERS>
            <VERS vnumber="38"> Seir’ tapate: Lotan, Shobal, Zibeon, Anah, Dishon, Ezer le Dishan ahi uh hi. </VERS>
            <VERS vnumber="39"> Lotan’ tapate Hori le Homam hi uh a, Lotan’ sanggamnu pen Timna ahi hi. </VERS>
            <VERS vnumber="40"> Shobal’ tapate: Alian, Manahath, Ebal, Shefi le Onam ahi uh hi. Zibeon’ tapate: Aiah le Anah ahi uh hi. </VERS>
            <VERS vnumber="41"> Anah’ tapa Dishon ahi hi. Dishon’ tapate: Hamran, Eshban, Ithran le Kheran ahi uh hi. </VERS>
            <VERS vnumber="42"> Ezer’ tapate: Bilhan, Zaavan le Jaakan ahi uh hi. Dishan’ tapate: Uz le Aran ahi uh hi.
            </VERS>
            <VERS vnumber="43"> Israel-te tungah kumpi khat peuhpeuh in a uk ma-in Edom gam sungah a uk kumpite: Beor’ tapa Bela hi a, ama khuapi min Dinhabah ahi hi. </VERS>
            <VERS vnumber="44"> Bela a sih ciangin ama tangin Bozrah khuami Zerah’ tapa Jobab in uk hi. </VERS>
            <VERS vnumber="45"> Jobab a sih ciangin ama tangin Teman mite’ gammi Husham in uk hi. </VERS>
            <VERS vnumber="46"> Husham a sih ciangin Moab gam sungah Midian mite a zopa, Bedad’ tapa Hadad in ama tangin uk a, ama khuapi min Avith ahi hi. </VERS>
            <VERS vnumber="47"> Hadad a sih ciangin ama tangin Masrekah khuami Samlah in uk hi. </VERS>
            <VERS vnumber="48"> Samlah a sih ciangin ama tangin Eufratis gun gei-a om Rehoboth khuami Shaul in uk hi. </VERS>
            <VERS vnumber="49"> Shaul a sih ciangin ama tangin Akbor’ tapa Baalhanan in uk hi. </VERS>
            <VERS vnumber="50"> Baalhanan a sih ciangin ama tangin Hadad in uk hi. Ama khuapi min Pai hi a, ama zi’ min Mehetabel hi a, Mezahab’ tunu hi a, Matred’ tanu ahi hi. </VERS>
            <VERS vnumber="51"> Tua ciangin Hadad si hi. Edom ukpite: Ukpi Timna, Aliah, Jetheth, </VERS>
            <VERS vnumber="52"> Oholibamah, Elah, Pinon, </VERS>
            <VERS vnumber="53"> Kenaz, Teman, Mibzar, </VERS>
            <VERS vnumber="54"> Magdiel le Iram hi uh a, hihte pen Edom ukpite ahi uh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Israel’ tapate: Reuben, Simeon, Levi, Judah, Issakhar, Zebulun, </VERS>
            <VERS vnumber="2"> Dan, Josef, Benjamin, Naftali, Gad le Asher ahi uh hi.
            </VERS>
            <VERS vnumber="3"> Judah’ tapate: Er, Onan le Shelah ahi uh hi. Hih thumte pen Kanaan mi Bathshua tawh a neih ahi hi. Judah’ tacil Er pen Topa’ muhna-ah gamtat hoih lo ahih manin Topa in amah that hi. </VERS>
            <VERS vnumber="4"> A tapa’ zi Tamar in zong amah tawh Perez le Zerah nei hi. Judah in a vekpi-in tapa nga nei hi. </VERS>
            <VERS vnumber="5"> Perez’ tapate: Hezron le Hamul ahi uh hi. </VERS>
            <VERS vnumber="6"> Zerah’ tapate: Zimri, Ethan, Heman, Kalkol le Dara, a vekpi-in nga pha uh hi. </VERS>
            <VERS vnumber="7"> Karmi’ tapa: A ki-ap nate-ah a khial, Israel mite a nawngkaisak Akhan ahi hi. </VERS>
            <VERS vnumber="8"> Tua ciangin Ethan’ tapa Azariah ahi hi.
            </VERS>
            <VERS vnumber="9"> Ama sung panin a suak Hezron’ tapate: Jerahmeel, Ram le Khelubai ahi uh hi. </VERS>
            <VERS vnumber="10"> Ram pen Amminadab’ pa hi a, Amminadab pen Judah’ tapate’ sung pan ulian Nahshon’ pa ahi hi. </VERS>
            <VERS vnumber="11"> Nahshon pen Salma’ pa, Salma pen Boaz’ pa, </VERS>
            <VERS vnumber="12"> Boaz pen Obed’ pa, Obed pen Jessi’ pa ahi hi. </VERS>
            <VERS vnumber="13"> Jessi in a tacil Eliab, a nihna Abinadab, a thumna Shimea, </VERS>
            <VERS vnumber="14"> a lina Nethanel, a ngana Raddai, </VERS>
            <VERS vnumber="15"> a gukna Ozem, a sagihna David a nei hi. </VERS>
            <VERS vnumber="16"> Amau’ sanggam numeite Zeruiah le Abigail ahi uh hi. Zeruiah’ tapate: Abishai, Joab le Asahel, thum pha uh hi. </VERS>
            <VERS vnumber="17"> Abigail in Amasa nei a, Amasa’ pa pen Ishmael mi Jether ahi hi.
            </VERS>
            <VERS vnumber="18"> Hezron’ tapa Kaleb in a zi Azubah le Jerioth tawh ta nei hi. Ama tate: Jesher, Shobab le Ardon ahi uh hi. </VERS>
            <VERS vnumber="19"> Azubah a sih ciangin Kaleb in Efrath tenpihin, tua nu in amah tawh Hur nei hi. </VERS>
            <VERS vnumber="20"> Hur pen Uri’ pa hi a, Uri pen Bezalel’ pa ahi hi.
            </VERS>
            <VERS vnumber="21"> Ama khan kum sawmguk a phak ciangin Hezron in a teenpih, Gilead’ pa Makhir’ tanu luppih hi. Tua nu in amah tawh Segub nei hi. </VERS>
            <VERS vnumber="22"> Segub pen Jair’ pa hi a, Gilead gam sungah khuapi sawmnih le thum nei hi. </VERS>
            <VERS vnumber="23"> Ahih hangin Geshur le Aram in amaute tung panin Havvothjair khua le Kenath le a khuaneute, khua sawmguk la hi. Hihte khempeuh pen Gilead’ pa Makhir’ suanlekhakte ahi uh hi. </VERS>
            <VERS vnumber="24"> Hezron a sih khit ciangin Kaleb in a pa Hezron’ zi Efrath luppih a, tua nu in amah tawh Tekoa khuapi a sat Ashhur a nei hi.
            </VERS>
            <VERS vnumber="25"> Hezron’ tacil Jerahmeel’ tapate: A tacil Ram, Bunah, Oren le Ahijah ahi uh hi. </VERS>
            <VERS vnumber="26"> Jerahmeel in zi dang khat zong nei a, a min Atarah ahi hi. Amah pen Onam’ nu ahi hi. </VERS>
            <VERS vnumber="27"> Jerahmeel’ tacil Ram’ tapate: Maaz, Jamin le Eker ahi uh hi. </VERS>
            <VERS vnumber="28"> Onam’ tapate: Shammai le Jada ahi uh hi. Shammai’ tapate: Nadab le Abishur ahi uh hi. </VERS>
            <VERS vnumber="29"> Abishur’ zi’ min Abihail hi a, tua nu in amah tawh Ahban le Molid nei hi. </VERS>
            <VERS vnumber="30"> Nadab’ tapate: Seled le Appaim ahi uh hi. Seled in ta nei loin si hi. </VERS>
            <VERS vnumber="31"> Appaim’ tapa Ishi ahi hi. Ishi’ tapa Sheshan ahi hi. Sheshan’ tapa Ahlai ahi hi. </VERS>
            <VERS vnumber="32"> Tua ciangin Shammai’ sanggampa Jada’ tapate: Jether le Jonathan ahi uh hi. Jether in ta nei loin si hi. </VERS>
            <VERS vnumber="33"> Jonathan’ tapate: Peleth le Zaza ahi uh hi. Hihte pen Jerahmeel’ suanlekhakte ahi uh hi. </VERS>
            <VERS vnumber="34"> Sheshan in tapa nei loin tanu bek nei hi. Ahih hangin Sheshan in Jarha min nei Egypt sila khat nei hi. </VERS>
            <VERS vnumber="35"> Tua ahih ciangin Sheshan in a sila Jarha tungah a zi dingin a tanu pia a, tua nu in Attai nei hi. </VERS>
            <VERS vnumber="36"> Attai pen Nathan’ pa hi a, Nathan pen Zabad’ pa ahi hi. </VERS>
            <VERS vnumber="37"> Zabad pen Eflal’ pa hi a, Eflal pen Obed’ pa ahi hi. </VERS>
            <VERS vnumber="38"> Obed pen Jehu’ pa hi a, Jehu pen Azariah’ pa ahi hi. </VERS>
            <VERS vnumber="39"> Azariah pen Helez’ pa hi a, Helez pen Eleasah’ pa ahi hi. </VERS>
            <VERS vnumber="40"> Eleasah pen Sismai’ pa hi a, Sismai pen Shallum’ pa ahi hi. </VERS>
            <VERS vnumber="41"> Shallum pen Jekamiah’ pa hi a, Jekamiah pen Elishama’ pa ahi hi.
            </VERS>
            <VERS vnumber="42"> Jerahmeel’ sanggampa Kaleb’ tapa: Zif’ pa ahi a tacil Mareshah ahi hi. Mareshah’ tapa Hebron ahi hi. </VERS>
            <VERS vnumber="43"> Hebron’ tapate: Korah, Tappuah, Rekem le Shema ahi uh hi. </VERS>
            <VERS vnumber="44"> Shema pen Raham’ pa hi a, Raham pen Jorkeam’ pa ahi hi. Rekem pen Shema’ sanggam hi a, Shammai’ pa ahi hi. </VERS>
            <VERS vnumber="45"> Shammai’ tapa Maon hi a, Maon pen Bethzur’ pa ahi hi. </VERS>
            <VERS vnumber="46"> Kaleb’ zineu Efah in Haran, Moza le Gazez nei a, Haran in Gazez kici tapa khat nei hi. </VERS>
            <VERS vnumber="47"> Jahdai’ tapate: Regem, Jotham, Geshan, Pelet, Efah le Shaaf ahi uh hi. </VERS>
            <VERS vnumber="48"> Kaleb’ zineu Maakah in Sheber le Tirhanah nei hi. </VERS>
            <VERS vnumber="49"> Tua ciangin tapa nih nei leuleu a, Madmannah khuapi a sat Shaaf le Makbenah khuapi le Gibea khuapi a sat Sheva ahi uh hi. Kaleb in tanu khat zong nei a, a min Aksah ahi hi.
            </VERS>
            <VERS vnumber="50"> Hih a nuai-ate zong Kaleb’ suanlekhakte ahi uh hi. Kaleb’ zi Efrath’ tacil Hur’ tapate: Kiriathjearim khuapi a sat Shobal, </VERS>
            <VERS vnumber="51"> Bethlehem khuapi a sat Shalma le Bethgader khuapi a sat Ha ahi uh hi. </VERS>
            <VERS vnumber="52"> Kiriathjearim khuapi a sat Shobal in tapa nei hi: Haroeh mite le Menuhoth gam a mi alangte’ pianna ahi hi. </VERS>
            <VERS vnumber="53"> Tua ciangin Kiriathjearim khua sungah a teengte: Ithri mite, Puth mite, Shumath mite le Mishrai mite ahi uh hi. Hihte sung panin Zorah mite le Eshtaol mite hong piang hi. </VERS>
            <VERS vnumber="54"> Bethlehem khuapi a sat Salma’ suante: Netofah mite, Atrothbethjoab mite le Zorah mi ahi Manahath minam nih sung pan alang ahi hi. </VERS>
            <VERS vnumber="55"> Jabez ah a teeng lai thei minamte: Tirath mite, Shimeath mite le Sukath mite ahi uh hi. Hihte pen Rekhab minamte tawh a kiteeng Ken mite ahi uh hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> David sung panin Hebron-ah a piang tapate: Jezreel mi Ahinoam tawh a neih a tacil Ammon, Karmel numei Abigail tawh a neih a nihna Daniel, </VERS>
            <VERS vnumber="2"> Geshur kumpipa Talmai’ tanu, a nu Maakah ahi a thumna Absalom, a nu Haggith ahi a lina Adonijah, </VERS>
            <VERS vnumber="3"> Abital tawh a neih a ngana Shefatiah, a zi Eglah tawh a neih a gukna Ithream hi a, </VERS>
            <VERS vnumber="4"> amah in kum sagih le kha guk sung a ukna Hebron-ah ama sung panin guk suak hi. Tua ciangin amah in Jerusalem-ah kum sawmthum le thum sung uk hi. </VERS>
            <VERS vnumber="5"> Ama sung panin Jerusalem-ah a suakte: Shimea, Shobab, Nathan le Solomon hi a, Ammiel’ tanu Bathsheba tawh a neih li pha hi. </VERS>
            <VERS vnumber="6"> Tua ciangin Ibhar, Elishua, Elpelet, </VERS>
            <VERS vnumber="7"> Nogah, Nefeg, Jafia, </VERS>
            <VERS vnumber="8"> Elishama, Eliada le Elifelet, kua pha uh hi. </VERS>
            <VERS vnumber="9"> Hihte pen a zineute’ tapate sim loin, David’ tapate ahi hi. Tamar a kici tanu khat zong amah in neilai hi.
            </VERS>
            <VERS vnumber="10"> Solomon’ suanlekhakte: Rehoboam, a tapa Abijah, a tapa Asa, a tapa Jehoshafat, </VERS>
            <VERS vnumber="11"> a tapa Joram, a tapa Ahaziah, a tapa Joash, </VERS>
            <VERS vnumber="12"> a tapa Amaziah, a tapa Azariah, a tapa Jotham, </VERS>
            <VERS vnumber="13"> a tapa Ahaz, a tapa Hezekiah, a tapa Manasseh, </VERS>
            <VERS vnumber="14"> a tapa Amon, a tapa Josiah ahi uh hi. </VERS>
            <VERS vnumber="15"> Josiah’ tapate: A tacil Johanan, a nihna Jehoiakim, a thumna Zedekiah, a lina Shallum ahi uh hi. </VERS>
            <VERS vnumber="16"> Jehoiakim’ suanlekhakte: A tapa Jehoiakhin le Zedekiah ahi uh hi. </VERS>
            <VERS vnumber="17"> Babylon-ah sal a suak Jehoiakhin’ tapate: A tapa Shealtiel, </VERS>
            <VERS vnumber="18"> Makhiram, Pedaiah, Shenazzar, Jekamiah, Hoshama le Nedabiah ahi uh hi. </VERS>
            <VERS vnumber="19"> Pedaiah’ tapate: Zerubbabel le Shimei ahi uh hi. Zerubbabel’ tapate: Meshullam le Hananiah hi a, Shelomith kici tanu khat zong nei hi. </VERS>
            <VERS vnumber="20"> Tua ciangin tapa dang Hashubah, Ohel, Berekhiah, Hasadiah le Jushabhesed, nga neilai hi. </VERS>
            <VERS vnumber="21"> Hananiah’ tapate: Pelatiah le Jeshaiah hi a, Jeshaiah’ ta aiah, a tapa Arnan, a tapa Obadiah, a tapa Shekaniah ahi uh hi. </VERS>
            <VERS vnumber="22"> Shekaniah in tapa khat le tupa nga nei a, a tapa Shemaiah ahi hi. Shemaiah tapate: Hattush, Igal, Bariah, Neariah le Shafat ahi uh hi. </VERS>
            <VERS vnumber="23"> Neariah’ tapate: Elioenai, Hizkiah le Azrikam, thum pha uh hi. </VERS>
            <VERS vnumber="24"> Elioenai’ tapate: Hodaviah, Eliashib, Pelaiah, Akkub, Johanan, Delaiah le Anani, sagih pha uh hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Judah’ tapate: Perez, Hezron, Karmi, Hur le Shobal ahi uh hi. </VERS>
            <VERS vnumber="2"> Shobal’ tapa Reaiah pen Jahath’ pa hi a, Jahath pen Ahumai le Lahad’ pa ahi hi. Hihte pen Zorah khua-ah a teeng minamte’ pu le pate ahi uh hi.
            </VERS>
            <VERS vnumber="3-4"> Hur pen a pa Kaleb’ zi Efrath’ ta upa pen hi a, ama suanlekhakte in Bethlehem khuapi sat uh hi. Hur’ tapa thumte: Etam, Penuel le Ezer ahi uh hi. Etam in tapa thum nei a, tuate pen Jezreel, Ishma le Idbash ahi uh hi. Tanu khat zong nei a, a min Hazzeleponi ahi hi. Penuel pen Gedor khuapi a satpa hi a, Ezer pen Hushah khuapi a satpa ahi hi.
            </VERS>
            <VERS vnumber="5"> Tekoa khuapi a sat Ashhur in zi nih, Helah le Naarah nei hi. </VERS>
            <VERS vnumber="6"> Naarah in amah tawh Ahuzzam, Hefer, Temeni le Haahashtari nei hi. Hihte pen Naarah’ tapate ahi uh hi. </VERS>
            <VERS vnumber="7"> Helah tawh a tapate: Zereth, Izhar le Ethnan ahi uh hi.
            </VERS>
            <VERS vnumber="8"> Koz pen Anub le Zobebah’ pa hi a, Harum’ tapa Aharhel’ suante’ pupi ahi hi.
            </VERS>
            <VERS vnumber="9"> Jabez a kici mi khat a sanggamte sangin pahtawihuai zaw hi. A nu in, “Gimpi-in amah nei ka hih manin,” ci-in a min Jabez a phuak hi. </VERS>
            <VERS vnumber="10"> Jabez in Israel Pasian tungah thu ngen a, “Kei thupha hong pia-in ka gamgi hong keeksak in. Kei hong ompih inla, siatna khatpeuh in kei hong gimsak loh nadingin hong kem in,” a ci hi. Tua ciangin Pasian in ama ngetna pia hi.
            </VERS>
            <VERS vnumber="11"> Shuhah’ sanggampa Khelub pen Mehir’ pa hi a, Mehir pen Eshton’ pa ahi hi. </VERS>
            <VERS vnumber="12"> Eshton in Bethrafa, Paseah le Tehinnah, tapa thum nei a, Tehinnah pen Irnahash khuapi a satpa ahi hi. Hih mite’ suanlekhakte, Rekah munah teeng uh hi.
            </VERS>
            <VERS vnumber="13"> Kenaz’ tapate: Othniel le Seraiah ahi uh hi. Othniel’ tapate: Hathath le Meonothai ahi uh hi. </VERS>
            <VERS vnumber="14"> Meonothai pen Ofrah’ pa ahi hi. Seraiah pen Joab’ pa hi a, Joab pen Geharashim khuapi a satpa ahi hi. Tua khua-a teeng mite khutsiamte vive ahih manin tua min a kiphuak ahi hi.
            </VERS>
            <VERS vnumber="15"> Jefunneh’ tapa Kaleb’ tapate: Iru, Elah le Naam ahi uh hi. Elah’ tapa Kenaz ahi hi.
            </VERS>
            <VERS vnumber="16"> Jehallelel’ tapate: Zif, Zifah, Tiria le Asarel ahi uh hi.
            </VERS>
            <VERS vnumber="17-18"> Ezrah’ tapa lite: Jether, Mered, Efer le Jalon ahi uh hi. Mered in Faro’ tanu Bithiah teenpih a, tanu Miriam le tapa Shammai le Ishbah nei hi. Ishbah pen Eshtemoa khuapi a satpa ahi hi. Mered in Judah minam numei khat zong teenpih a, tua tawh tapa thum nei hi. Tuate in: Gedor khuapi a satpa Jered, Soko khuapi a satpa Heber le Zanoah khuapi a satpa Jekuthiel ahi hi.
            </VERS>
            <VERS vnumber="19"> Hodiah in Naham’ sanggamnu teenpih a, amau’ suante pen Keilah khua-ah a teeng Garm mite le Eshtemoa khua-ah a teeng Maakath minamte ahi uh hi.
            </VERS>
            <VERS vnumber="20"> Shimon’ tapate: Amnon, Rinnah, Benhanan le Tilon ahi uh hi. Ishi’ tapate: Zoheth le Ben-zoheth ahi uh hi. </VERS>
            <VERS vnumber="21"> Judah’ tapa khat ahi Shelah’ tapate: Lekah khuapi a sat Er le Mareshah khuapi a sat Laadah hi a, Bethashbea khua-ah saihadial puan a gan minamte ahi hi. </VERS>
            <VERS vnumber="22"> Tua ciangin Jokim le Kozeba khuapi sungah a teeng mite hi a, tua ciangin Joash le Saraf zong ahi uh hi. Amau tegel in Moab numeite tenpihin Bethlehem khua-ah teeng uh hi. (Hih pen tuanthu lui pekpek thu ahi hi.) </VERS>
            <VERS vnumber="23"> Hihte pen beelseekte hi a, Netaim khua le Gederah khua-ah a teengte ahi uh hi. Ama na a sem dingin kumpipa tawh tua khuate-ah teeng khawm uh hi.
            </VERS>
            <VERS vnumber="24"> Simeon’ tapate: Nemuel, Jamin, Jarib, Zerah le Shaul ahi uh hi. </VERS>
            <VERS vnumber="25"> Shaul’ tapa Shallum, a tapa Mibsam, a tapa Mishma ahi uh hi. </VERS>
            <VERS vnumber="26"> Mishma’ suante: A tapa Hammuel, a tapa Zakkur, a tapa Shimei ahi uh hi. </VERS>
            <VERS vnumber="27"> Shimei in tapa sawm le guk le tanu guk nei hi. Ahih hangin a sanggamte in ta tampi nei lo uh a, Judah minamte a pun’ bangin Simeon minamte pung lo uh hi.
            </VERS>
            <VERS vnumber="28"> Amaute Beersheba, Moladah, Hazarshual, </VERS>
            <VERS vnumber="29"> Bihah, Ezem, Tolad, </VERS>
            <VERS vnumber="30"> Bethuel, Hormah, Ziklag, </VERS>
            <VERS vnumber="31"> Beth Markaboth, Hazarsusim, Bethbiri le Shaaraim-ah teeng uh hi. Hihte pen David’ uk hun mateng amaute’ khuapite ahi hi. </VERS>
            <VERS vnumber="32"> Tua ciangin amau’ khuate Etam, Ain, Rimmon, Tokhen le Ashan, khuapi nga, </VERS>
            <VERS vnumber="33"> Baal ciang dong hih khuapite kiima om a khuaneute khempeuh tawh ahi hi. Hihte pen amau’ tenna hi a, amaute in khangsimna ciaptehna nei uh hi.
            </VERS>
            <VERS vnumber="34"> Tua ciangin Meshobab, Jamlek, Amaziah’ tapa Joshah, </VERS>
            <VERS vnumber="35"> Joel, Asiel’ tapa Seraiah, a tapa Joshibiah, a tapa Jehu, </VERS>
            <VERS vnumber="36"> Elioenai, Jaakobah, Jeshohaiah, Asaiah, Adiel, Jesimiel, Benaiah, </VERS>
            <VERS vnumber="37"> Shemaiah’ tapa Shimri, a tapa Jedaiah, a tapa Allon, a tapa Shifi’ tapa Ziza hi uh a, </VERS>
            <VERS vnumber="38"> a minin a kilo hih mite pen amau’ beh ciatah ulian hi uh a, amau’ beh ciat nakpitakin a khang hi.
            </VERS>
            <VERS vnumber="39"> A tuuhonte uh adingin lonona a zong dingin kuam nisuahna lampang, Gedor lutna lamah khualzin uh a, </VERS>
            <VERS vnumber="40"> lei hoih, lonona le gam zai-in, gam dai-in, a nopna mun mu uh hi; bang hang hiam cih leh tua lai-ah a teeng masate pen Ham mite ahi uh hi.
            </VERS>
            <VERS vnumber="41"> A minin a kiciamteh hih mite, Judah kumpi Hezekiah’ hun sungin hong pai uh a, tua lai-ah a om Meunim mite le amau’ puanbukte susia-in tuni dongin amaute beisak uh a, amau’ tuuhonte adingin tua lai-ah lonona om ahih manin amau’ munah amaute a teeng uh hi. </VERS>
            <VERS vnumber="42"> Tua ciangin amaute pawlkhat, Simeon mi zanga, Seir Mual-ah pai uh a, amaute in Ishi’ tapate Pelatiah, Neariah, aiah le Uzziel makai-in a nei uh hi. </VERS>
            <VERS vnumber="43"> Amaute in Amalek mi a suakta a omlaite susia uh a, tuni dongin tua munah amaute teeng uh hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Israel’ tate sung panin Reuben a tacil ahi hi. (Amah in a pa’ zineute khat luppih ahih manin tacil hi napi-in ama innluahza pen Josef’ tungah kipia hi. Tua ahih ciangin innluahza tawh kizui-in khangsimna-ah amah kiciamteh lo hi. </VERS>
            <VERS vnumber="2"> A sanggamte lakah Judah a thahat suakin ama sung panin ulian khat a om hangin innluahza pen Josef a’ ahi hi.) </VERS>
            <VERS vnumber="3"> Israel’ tacil Reuben’ tapate: Hanok, Pallu, Hezron le Karmi ahi uh hi. </VERS>
            <VERS vnumber="4"> Joel’ suante: A tapa Shemaiah, a tapa Gog, a tapa Shimei, </VERS>
            <VERS vnumber="5"> a tapa Mikah, a tapa Reaiah, a tapa Baal, </VERS>
            <VERS vnumber="6"> le a tapa Beerah hi a, Assiria kumpipa Tiglathpileser in amau’ minam makai Beerah manin salin a puakkhiat pa ahi hi. Amah pen Reuben mite a ukpipa ahi hi. </VERS>
            <VERS vnumber="7"> Tua ciangin amau’ khangsimna a kiciamteh ciangin a innkuankuanin ama behte: Ukpi Jeiel, Zekhariah, </VERS>
            <VERS vnumber="8"> le Joel mite beh sung panin Shema’ tapa Azaz, a tapa Bela ahi hi. Aroer le tua panin Nebo le Baalmeon ciang dongah a teeng uh hi. </VERS>
            <VERS vnumber="9"> Gilead gam sungah amau’ bawngte khangin tampi pha ahih manin Eufratis gun hih lampang sehnel gam lutna ciang dong nisuahna lamah zong a teeng uh hi. </VERS>
            <VERS vnumber="10"> Tua ciangin Saul’ hun lai-in amaute in Hagri mite simin zo uh a, Gilead nisuahna lam gam khempeuh a amau’ puanbukte luahin tuate sungah a teeng uh hi.
            </VERS>
            <VERS vnumber="11"> Bashan gam Salekah dongah Reuben-te’ galkhat ah a teeng Gad minamte: </VERS>
            <VERS vnumber="12"> Ukpi Joel hi-in, a zom Shafam hi a, Janai le Shafat, Bashan-ah beh makai ahi uh hi. </VERS>
            <VERS vnumber="13"> Tua ciangin amau’ beh makai dangte: Mikhael, Meshullam, Sheba, Jorai, Jakan, Zia le Eber, sagih pha uh hi. </VERS>
            <VERS vnumber="14"> Hihte pen Buz’ tapa Jahdo, a tapa Jeshishai, a tapa Mikhael, a tapa Gilead, a tapa Jaroah, a tapa Huri’ tapa Abihail’ suante ahi uh hi. </VERS>
            <VERS vnumber="15"> Guni’ tapa Abdiel’ tapa Ahi pen amau’ behte sungah ukpi ahi hi. </VERS>
            <VERS vnumber="16"> Amaute Gilead gam sung, Bashan gam le a khuapite sung le Sharon gam sung lonona a kiteen theihna ciang dongah a teeng uh hi. </VERS>
            <VERS vnumber="17"> Hihte khempeuh Judah kumpi Jotham’ hun sung le Israel kumpi Jeroboam’ hun sungin khangsimna-ah kiciamteh hi.
            </VERS>
            <VERS vnumber="18"> Reuben mite, Gad mite le Manasseh minam a langte in mi thahat, lum le namsau kuahin thal a tawi, gal a siam, nasem dingin a baihsa-in a om mi tul sawmli le tulli le zasagih le sawmguk nei hi. </VERS>
            <VERS vnumber="19"> Amaute in Hagri mite, Jetur mite, Nafish mite le Nodab mite zo uh hi. </VERS>
            <VERS vnumber="20"> Amaute a sim nadingin huhna a ngah uh ciangin Hagri mite le amau tawh a kipawl khempeuhte amaute’ khut sungah kipia hi; bang hang hiam cih leh gal kidona sungah amaute in Pasian’ tungah ko uh a, amaute in Pasian muang uh ahih manin amah in amaute’ thumna a pia hi. </VERS>
            <VERS vnumber="21"> Amaute in amau’ ganhingte matsak uh hi. A kalaoh uh tul sawmnga, tuu tul zanih le tul sawmnga, la tulnih le mi tul zakhat hingmat uh hi. </VERS>
            <VERS vnumber="22"> Tua gal pen Pasian’ gal ahih manin mi tampi tak kithatin puk hi. Tua ciangin amaute sal a suah hun dong uh tua munah teeng uh hi.
            </VERS>
            <VERS vnumber="23"> Manasseh minam a langte pen Bashan panin Baalhermon, Senir le Hermon Mual tungah teengin tam pha mahmah uh hi. </VERS>
            <VERS vnumber="24"> Amau’ beh lutangte: Efer, Ishi, Eliel, Azriel, Jeremiah, Hodaviah le Jahdiel hi a, a thahat galhangte, mi minthangte, a beh lutangte ahi uh hi. </VERS>
            <VERS vnumber="25"> Ahih hangin amaute in a pate uh Pasian’ thu palsat uh a, Pasian in amaute’ mai-ah a suksiat tua gam mite’ pasian-te bia uh hi. </VERS>
            <VERS vnumber="26"> Tua ahih ciangin Israel Pasian in Assiria kumpipa Pul (Tiglathpileser zong a kici) Assiria kumpipa hansuah a, amah in Reuben mite, Gad mite le Manasseh minam alangte pua khia-in, Halah, Habor, Hara khuate le Gozan gun dungah paipihin tuni dongin tua gamte-ah om uh hi.</VERS>
        </CHAPTER>
        <CHAPTER cnumber="6">
            <VERS vnumber="1"> Levi’ tapate: Gershom, Kohath le Merari ahi uh hi.
            </VERS>
            <VERS vnumber="2"> Kohath’ tapate: Amram, Izhar, Hebron le Uzziel ahi uh hi.
            </VERS>
            <VERS vnumber="3"> Amram’ tate: Aaron, Moses le tanu Miriam ahi uh hi. Aaron’ tapate: Nadab, Abihu, Eleazar le Ithamar ahi uh hi.
            </VERS>
            <VERS vnumber="4"> Eleazar’ suanlekhakte: A tapa Finehas, a tapa Abishua, </VERS>
            <VERS vnumber="5"> a tapa Bukki, a tapa Uzzi, </VERS>
            <VERS vnumber="6"> a tapa Zerahiah, a tapa Meraioth, </VERS>
            <VERS vnumber="7"> a tapa Amariah, a tapa Ahitub, </VERS>
            <VERS vnumber="8"> a tapa Zadok, a tapa Ahimaaz, </VERS>
            <VERS vnumber="9"> a tapa Azariah, a tapa Johanan, </VERS>
            <VERS vnumber="10"> le a tapa Azariah, (Solomon in Jerusalem-ah a lam inn sungah siampi a sempa) ahi hi. </VERS>
            <VERS vnumber="11"> Azariah’ tapa Amariah, a tapa Ahitub, </VERS>
            <VERS vnumber="12"> a tapa Zadok, a tapa Shalum, </VERS>
            <VERS vnumber="13"> a tapa Hikiah, a tapa Azariah, </VERS>
            <VERS vnumber="14"> a tapa Seraiah, a tapa Jehozadak ahi hi. </VERS>
            <VERS vnumber="15"> Topa in Nebukhadnezzar’ khut tawh Judah le Jerusalem salin a mat ciangin Jehozadak zong salin a pai hi.
            </VERS>
            <VERS vnumber="16"> Levi’ tapate: Gershom, Kohath le Merari ahi uh hi. </VERS>
            <VERS vnumber="17"> Gershom’ tapate: Libni le Shimei ahi uh hi. </VERS>
            <VERS vnumber="18"> Kohath’ tapate: Amram, Izhar, Hebron le Uzziel ahi uh hi. </VERS>
            <VERS vnumber="19"> Merari’ tapate: Mahli le Mushi ahi uh hi. Hihte amau’ beh tawh kizui-in Levi minamte ahi uh hi.
            </VERS>
            <VERS vnumber="20"> Gershom’ suante: A tapa Libni, a tapa Jahath, a tapa Zimmah, </VERS>
            <VERS vnumber="21"> a tapa Joah, a tapa Iddo, a tapa Zerah, a tapa Jeatherai ahi hi.
            </VERS>
            <VERS vnumber="22"> Kohath’ suante: A tapa Amminadab, a tapa Korah, a tapa Assir, </VERS>
            <VERS vnumber="23"> a tapa Ekanah, a tapa Ebiasaf, a tapa Assir, </VERS>
            <VERS vnumber="24"> a tapa Tahath, a tapa Uriel, a tapa Uzziah le a tapa Shaul ahi hi.
            </VERS>
            <VERS vnumber="25"> Elkanah’ tapate: Amasai le Ahimoth ahi hi. </VERS>
            <VERS vnumber="26"> Ahimoth’ suante: A tapa Elkanah, a tapa Zofai, a tapa Nahath, </VERS>
            <VERS vnumber="27"> a tapa Eliab, a tapa Jeroham, a tapa Ekanah, a tapa Samuel ahi uh hi.
            </VERS>
            <VERS vnumber="28"> Samuel’ tapate: A tacil Joel, a nihna Abijah ahi uh hi.
            </VERS>
            <VERS vnumber="29"> Merari’ suante: Mahli, a tapa Libni, a tapa Shimei, a tapa Uzza, </VERS>
            <VERS vnumber="30"> a tapa Shimea, a tapa Haggiah le a tapa Asaiah ahi uh hi.
            </VERS>
            <VERS vnumber="31"> Topa’ biakbuk sungah Thuciamna Singkuang a tawlngak khit ciangin tua sungah la sak nasep a ukin David in a koih hih mite ahi hi. </VERS>
            <VERS vnumber="32"> Solomon in Jerusalem-ah Topa’ Biakinn a lam ciang dong amaute in kikhopna puanbuk ahi biakbuk mai-ah la sak na sem uh a, amaute in a nasep uh a hunhun a banbanin sem uh hi. </VERS>
            <VERS vnumber="33"> Hih nasep a semte’ khangsimna a nuai-a bang ahi hi. Kohath mite beh sung panin: Heman la makai pa hi a, Joel’ tapa ahi hi. Heman’ khangsimna pen a pupi Israel lam manawhin kileh simto hi. Heman a pa Joel, a pa Samuel, </VERS>
            <VERS vnumber="34"> a pa Ekanah, a pa Jehoram, a pa Eliel, a pa Toah, </VERS>
            <VERS vnumber="35"> a pa Zuf, a pa Ekanah, a pa Mahath, a pa Amasai, </VERS>
            <VERS vnumber="36"> a pa Ekanah, a pa Joel, a pa Azariah, a pa Zefaniah, </VERS>
            <VERS vnumber="37"> a pa Tahath, a pa Assir, a pa Ebiasaf, a pa Korah, </VERS>
            <VERS vnumber="38"> a pa Izhar, a pa Kohath, a pa Levi, a pa Israel ahi hi.
            </VERS>
            <VERS vnumber="39"> Asaf pen lasa pawl nihna a makai pa hi a, ama khangsimna a pupi Levi lam manawhin kileh simto hi. Tuate in: Asaf, a pa Berekhiah, a pa Shimea, </VERS>
            <VERS vnumber="40"> a pa Mikhael, a pa Baaseiah, a pa Makhijah, </VERS>
            <VERS vnumber="41"> a pa Ethni, a pa Zerah, a pa Adaiah, </VERS>
            <VERS vnumber="42"> a pa Ethan, a pa Zimmah, a pa Shimei, </VERS>
            <VERS vnumber="43"> a pa Jahath, a pa Gershom, a pa Levi ahi uh hi.
            </VERS>
            <VERS vnumber="44"> Merari-te beh sung panin Ethan pen lasa pawl thumna a ukpa hi a, ama khang simna a pupi Levi lam manawhin kileh simto hi. Tuate in: Ethan, a pa Kishi, a pa Abdi, a pa Malluk, </VERS>
            <VERS vnumber="45"> a pa Hashabiah, a pa Amaziah, a pa Hikiah, </VERS>
            <VERS vnumber="46"> a pa Amzi, a pa Bani, a pa Shemer, </VERS>
            <VERS vnumber="47"> a pa Mahli, a pa Mushi, a pa Levi hi a, </VERS>
            <VERS vnumber="48"> Levi mi a sanggamte uh Pasian’ biakbuk nasep dang khempeuh a sem dingin a kisehte ahi hi.
            </VERS>
            <VERS vnumber="49"> Aaron le a tapate in Pasian’ nasem Moses’ thupiaksate khempeuh bangin siangtho pen mun nasepnate khempeuh le Israel mite adingin kilemna a bawl dingin meihal biakna tau tung le paknamtui biakna tau tungah piakna a bawl uh hi. </VERS>
            <VERS vnumber="50"> Aaron’ suanlekhakte: Aaron a tapa Eleazar, a tapa Finehas, a tapa Abishua, </VERS>
            <VERS vnumber="51"> a tapa Bukki, a tapa Uzzi, a tapa Zerahiah, </VERS>
            <VERS vnumber="52"> a tapa Meraioth, a tapa Amariah, a tapa Ahitub, </VERS>
            <VERS vnumber="53"> a tapa Zadok, a tapa Ahimaaz ahi hi.
            </VERS>
            <VERS vnumber="54"> Amau’ gamgi huam sungah amau’ tenna tawh kizui-in amau’ omna munte: Kohath-te beh sung pan Aaron suante tungah a kipia, amau adingin a tanh uh om a, </VERS>
            <VERS vnumber="55"> Judah gam sungah Hebron le a kiim lononate amaute tungah pia uh a, </VERS>
            <VERS vnumber="56"> ahih hangin a lote le a khuaneute Jefunneh’ tapa Kaleb tungah a pia uh hi. </VERS>
            <VERS vnumber="57"> Aaron suante tungah amaute in a piak khuapite: Bukna khuapi Hebron, Jattir le Libnah khuapite, Eshtemoa a lonona gamte tawh, </VERS>
            <VERS vnumber="58"> Hilen a lonona gamte tawh, Debir a lonona gamte tawh, </VERS>
            <VERS vnumber="59"> Ashan a lonona gamte tawh le Bethshemesh a lonona gamte tawh ahi hi. </VERS>
            <VERS vnumber="60"> Tua ciangin Benjamin minamte’ gam sung panin Geba a lonona gamte tawh, Alemeth a lonona gamte tawh le Anathoth a lonona gamte tawh ahi hi. Amau’ beh khempeuh’ khuapite sawm le thum ahi hi.
            </VERS>
            <VERS vnumber="61"> Kohath mi a omlaite tungah aisanna tawh Manasseh minam alangte’ gam sung panin khuapi sawm kipia hi. </VERS>
            <VERS vnumber="62"> Gershom-te beh tungah a innkuan-a kizui-in Issakhar-te’ gam, Asher-te’ gam, Naftali-te’ gam le Bashan-a om Manasseh-te’ gam sung panin khuapi sawm le thum kipia hi. </VERS>
            <VERS vnumber="63"> Merari-te beh tungah a innkuan-a kizui-in Reuben-te’ gam, Gad-te’ gam le Zebulun-te’ gam sung panin khuapi sawm le nih kipia hi. </VERS>
            <VERS vnumber="64"> Tua ahih ciangin Israel mite in hih bangin Levi mite tungah khuapite a lononate tawh a pia uh hi. </VERS>
            <VERS vnumber="65"> Amaute in Judah-te’ gam, Simeon-te’ gam le Benjamin-te’ gam sung panin zong a minin a kilo hih khuapite amaute tungah a pia uh hi.
            </VERS>
            <VERS vnumber="66"> Tua ciangin Kohath-te beh pawlkhat in Efraim minamte’ gam sung panin amau’ gam khuapite mah ngah uh hi. </VERS>
            <VERS vnumber="67"> Amaute tungah a kipia bukna khuapite: Efraim mual tung gam sungah a om Shekhem a lonona gamte tawh, Gezer a lonona gamte tawh, </VERS>
            <VERS vnumber="68"> Jokmeam a lonona gamte tawh, Bethhoron a lonona gamte tawh, </VERS>
            <VERS vnumber="69"> Aijalon a lonona gamte tawh, Gathrimmon a lonona gamte tawh, </VERS>
            <VERS vnumber="70"> le Manasseh minam alangte’ gam sung panin Aner a lonona gamte tawh le Bileam a lonona gamte tawh hi a, hihte pen Kohath-te beh a omlaite ading ahi hi.
            </VERS>
            <VERS vnumber="71"> Manasseh minam alangte’ gam sung panin Gershom-te beh tungah a kipiate: Bashan gam sunga Golan a lonona gamte tawh le Ashtaroth a lonona gamte tawh ahi hi.
            </VERS>
            <VERS vnumber="72"> Tua ciangin Issakhar-te’ gam sung panin: Kedesh a lonona gamte tawh, Daberath a lonona gamte tawh, </VERS>
            <VERS vnumber="73"> Ramoth a lonona gamte tawh le Anem a lonona gamte tawh ahi hi.
            </VERS>
            <VERS vnumber="74"> Asher-te’ gam sung panin: Mashal a lonona gamte tawh, Abdon a lonona gamte tawh, </VERS>
            <VERS vnumber="75"> Hukok a lonona gamte tawh le Rehob a lonona gamte tawh ahi hi.
            </VERS>
            <VERS vnumber="76"> Tua ciangin Naftali-te’ gam sung panin: Galilee gam sungah a om Kedesh a lonona gamte tawh, Hammon a lonona gamte tawh le Kiriathaim a lonona gamte tawh ahi hi.
            </VERS>
            <VERS vnumber="77"> Merari-te beh a omlaite tungah Zebulun-te’ gam sung panin a kipiate: Rimmono a lonona gamte tawh, Tabor a lonona gamte tawh, </VERS>
            <VERS vnumber="78"> le Reuben-te’ gam sung panin Jordan nisuahna lam, Jerikho kiang Jordan galkhat sung pan: Pawn a om Bezer a lonona gamte tawh, Jahzah a lonona gamte tawh, </VERS>
            <VERS vnumber="79"> Kedemoth a lonona gamte tawh le Mefaath a lonona gamte tawh ahi hi.
            </VERS>
            <VERS vnumber="80"> Tua ciangin Gad-te’ sung panin: Gilead gam a om Ramoth a lonona gamte tawh, Mahanaim a lonona gamte tawh, </VERS>
            <VERS vnumber="81"> Heshbon a lonona gamte tawh le Jazer a lonona gamte tawh ahi hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Issakhar’ tapate: Tola, Puah, Jashub le Shimron, li pha uh hi. </VERS>
            <VERS vnumber="2"> Tola’ tapate: Uzzi, aiah, Jeriel, Jahmai, Ibsam le Shemuel-te hi a, amau’ beh sung panin innkuan lutangte hi a, Tola-te beh pen amau’ khangin a galhangte ahi uh hi. David’ hun laitakin mihing tul sawmnih le tulnih le zaguk pha uh hi.
            </VERS>
            <VERS vnumber="3"> Uzzi in tapa Izrahiah nei hi. Izrahiah le a tapate Mikhael, Obadiah, Joel le Isshiah, mi nga hi a, a vekpi-in ukpite ahi uh hi. </VERS>
            <VERS vnumber="4"> Amaute’ banah a pate uh a innkuan kuanin khangsimna-ah a kiciamtehna tawh kizui-in galsim dingin galkap honte mi tul sawmthum le tulguk om hi; bang hang hiam cih leh amaute in zi tampi nei-in ta tampi nei uh hi.
            </VERS>
            <VERS vnumber="5"> Issakhar minam sungah a om, khangsimna-ah a kiciamteh, a galhang a thahat amau beh mi a vekpi-in tul sawmgiat le tulsagih ahi hi.
            </VERS>
            <VERS vnumber="6"> Benjamin’ tapate: Bela, Bekher le Jediael, thum pha uh hi.
            </VERS>
            <VERS vnumber="7"> Bela’ tapate: Ezbon, Uzzi, Uzziel, Jerimoth le Iri, nga pha uh a, amau’ beh sungah innkuan lutang, a thahat galhangte ahi uh hi. Amau’ khang simna a kiciamtehna-ah tul sawmnih le tulnih le sawmthum le li pha uh hi.
            </VERS>
            <VERS vnumber="8"> Bekher’ tapate: Zemirah, Joash, Eliezer, Elioenai, Omri, Jeremoth, Abijah, Anathoth le Alemeth ahi uh hi. </VERS>
            <VERS vnumber="9"> Hihte khempeuh Bekher’ tapate ahi uh hi. Amau’ khang tawh kizui-in a khang simna a kiciamtehna-ah, amau’ beh sungah innkuan lutang, a thahat a galhang mihing tul sawmnih le zanih ahi hi.
            </VERS>
            <VERS vnumber="10"> Jediael’ tapa pen Bilhan ahi hi. Bilhan’ tapate: Jeush, Benjamin, Ehud, Khenaanah, Zethan, Tarshish le Ahishar ahi uh hi. </VERS>
            <VERS vnumber="11"> Hihte khempeuh amau’ beh sungah innkuan lutang hi uh a, a thahat, a galhang, Jediael’ suante gal simna-ah nasem dingin a baihsa-in a om mihing tul sawm le tulsagih le zanih pha uh hi. </VERS>
            <VERS vnumber="12"> Tua ciangin Shuppim le Huppim zong hih minamte sung mah hi a, Dan in Hushim kici tapa khat a nei hi.
            </VERS>
            <VERS vnumber="13"> Naftali’ tapate: Jahziel, Guni, Jezer le Shallum hi a, Bilhah sung pan a piangte ahi uh hi.
            </VERS>
            <VERS vnumber="14"> Manasseh’ tapate: A zineu Aram numei tawh a neih Asriel le Makhir ahi hi. Makhir pen Gilead’ pa ahi hi. </VERS>
            <VERS vnumber="15"> Tua ciangin Makhir in Huppim le Shuppim ading zi a la hi. Ama sanggamnu’ min Maakah ahi hi. Makhir’ tapa a nihna’ min Zelofehad hi a, Zelofehad in tanu bek a nei hi. </VERS>
            <VERS vnumber="16"> Tua ciangin Makhir’ zi Maakah in tapa nih nei a, a min Peresh le Sheresh ahi hi. Peresh’ tapate Ulam le Rakem ahi hi. </VERS>
            <VERS vnumber="17"> Ulam’ tapa Bedan ahi hi. Hihte pen Manasseh’ tapa Makhir’ tapa Gilead’ suante ahi hi.
            </VERS>
            <VERS vnumber="18"> Tua ciangin Gilead’ sanggamnu Hammolekheth in Ishhod, Abiezer le Mahlah nei hi. </VERS>
            <VERS vnumber="19"> Shemida’ tapate Ahian, Shekhem, Likhi le Aniam ahi uh hi.
            </VERS>
            <VERS vnumber="20"> Efraim’ suante: A tapa Shuthelah, a tapa Bered, a tapa Tahath, a tapa Eleadah, a tapa Tahath, </VERS>
            <VERS vnumber="21"> a tapa Zabad, a tapa Shuthelah ahi hi. Efraim in tapa dang nih nei a, tuate Ezer le Elead ahi uh hi. Gath khua mite’ bawng a sut dingin a kuan lai-in Gath mite in amau tegel na that uh hi. </VERS>
            <VERS vnumber="22"> Tua ciangin a pa uh Efraim ni tampi sung kap a, amah a hehnem dingin a sanggamte hong pai uh hi. </VERS>
            <VERS vnumber="23"> Tua ciangin Efraim in a zi luppih a, amah gai-in tapa khat nei hi. Ama inn sungah siatna tung ahih manin amah in a min Beriah a phuak hi. </VERS>
            <VERS vnumber="24"> Ama tanu Sheerah hi a, Bethhoron nuainung le a tungnung le Uzzensheerah khua a lam nu ahi hi.
            </VERS>
            <VERS vnumber="25"> Tua ciangin ah kici tapa khat nei a, ama suante: Resef, a tapa Telah, a tapa Tahan, </VERS>
            <VERS vnumber="26"> a tapa Ladan, a tapa Ammihud, a tapa Elishama, </VERS>
            <VERS vnumber="27"> a tapa Nun, a tapa Joshua ahi hi.
            </VERS>
            <VERS vnumber="28"> Amau’ neihsa gam le a tenna uh Bethel le a khuapite le nisuahna lamah Naaran le nitumna lamah Gezer le a khuapite, Shekhem le a khuapite le Azzah le a khuapite ahi hi.
            </VERS>
            <VERS vnumber="29"> Manasseh’ suante in Bethshean le a khuapite, Taanak le a khuapite, Megiddo le a khuapite, Dor le a khuapite a uk uh hi. Hihte sungah Israel’ tapa Josef’ suante a teeng uh hi.
            </VERS>
            <VERS vnumber="30"> Asher’ tapate: Imnah, Ishvah, Ishvi, Beriah le a sanggamnu uh Serah ahi hi.
            </VERS>
            <VERS vnumber="31"> Beriah’ tapate: Heber le Malkhiel hi a, Malkhiel pen Birzaith khuapi a satpa ahi hi.
            </VERS>
            <VERS vnumber="32"> Heber pen Jaflet, Shomer, Hotham le a sanggamnu uh Shua-te’ pa ahi hi.
            </VERS>
            <VERS vnumber="33"> Jaflet’ tapate: Pasak, Bimhal le Ashvath ahi uh hi. Hihte pen Jaflet’ tapate ahi uh hi.
            </VERS>
            <VERS vnumber="34"> A sanggampa Shomer’ tapate: Rohgah, Jehubbah le Aram ahi uh hi.
            </VERS>
            <VERS vnumber="35"> A sanggampa Hotham’ tapate: Zofah, Imna, Shelesh le Amal ahi uh hi.
            </VERS>
            <VERS vnumber="36"> Zofah’ suante: Suah, Harnefer, Shual, Beri, Imrah, </VERS>
            <VERS vnumber="37"> Bezer, Hod, Shamma, Shilshah, Ithran le Beera ahi uh hi.
            </VERS>
            <VERS vnumber="38"> Jether’ suante: Jefunneh, Pispa le Ara ahi uh hi. </VERS>
            <VERS vnumber="39"> Ulla’ suante: Arah, Hanniel le Rizia ahi uh hi.
            </VERS>
            <VERS vnumber="40"> Hihte khempeuh Asher’ beh lutangte, a kipakta, a thahat galhangte, ulian a ukte ahi uh hi. Gal sungah nasem dingin khangsimna-ah a kiciamteh amaute a phazah mihing tul sawmnih le tulguk ahi hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Benjamin pen a tacil Bela, a nihna Ashbel, a thumna Aharah, </VERS>
            <VERS vnumber="2"> a lina Nohah le a ngana Rafa-te’ pa ahi hi.
            </VERS>
            <VERS vnumber="3"> Bela’ tapate: Addar, Gera, Abihud, </VERS>
            <VERS vnumber="4"> Abishua, Naaman, Ahoah, </VERS>
            <VERS vnumber="5"> Gera, Shefufan le Huram ahi uh hi.
            </VERS>
            <VERS vnumber="6"> Ehud’ tapate (amaute pen Geba-a teeng beh lutangte hi uh a, amaute Manahath-ah galmatin kipua hi): </VERS>
            <VERS vnumber="7"> Naaman, Ahijah le Uzza le Ahihud’ pa Heglam a kici Gera ahi uh hi.
            </VERS>
            <VERS vnumber="8"> Shaharaim in a zite Hushim le Baara a mak khit ciangin Moab gam sungah tapate nei hi. </VERS>
            <VERS vnumber="9"> Amah in a zikik Hodesh tawh a neih a tapate: Jobab, Zibia, Mesha, Malkam, </VERS>
            <VERS vnumber="10"> Jeuz, Sakhia le Mirmah ahi uh hi. Hihte pen amau beh sungah innkuan lutangte ahi uh hi.
            </VERS>
            <VERS vnumber="11"> Amah in Hushim tawh zong a neih a tapate: Ahitub le Elpaal ahi uh hi.
            </VERS>
            <VERS vnumber="12"> Elpaal’ tapate: Eber, Misham le Ono le Lod a khuapite tawh a sat Shemed, </VERS>
            <VERS vnumber="13"> le Beriah le Shema (Gath a teengte a taisak Aijalon a teeng beh lutangte), </VERS>
            <VERS vnumber="14"> le Ahio, Shashak le Jeremoth ahi uh hi. </VERS>
            <VERS vnumber="15"> Zebadiah, Arad, Eder, </VERS>
            <VERS vnumber="16"> Mikhael, Ishpah le Joha-te pen Beriah’ tapate ahi uh hi.
            </VERS>
            <VERS vnumber="17"> Zebadiah, Meshullam, Hizki, Heber, </VERS>
            <VERS vnumber="18"> Ishmerai, Izliah le Jobab-te pen Elpaal’ suante ahi uh hi. </VERS>
            <VERS vnumber="19"> Jakim, Zikri, Zabdi, </VERS>
            <VERS vnumber="20"> Elienai, Zillethai, Eliel, </VERS>
            <VERS vnumber="21"> Adaiah, Beraiah le Shimrath-te pen Shimei’ suante ahi uh hi. </VERS>
            <VERS vnumber="22"> Ishpan, Eber, Eliel, </VERS>
            <VERS vnumber="23"> Abdon, Zikri, Hanan, </VERS>
            <VERS vnumber="24"> Hananiah, Elam, Anthothijah, </VERS>
            <VERS vnumber="25"> Ifdeiah le Penuel-te pen Shashak’ suante ahi uh hi. </VERS>
            <VERS vnumber="26"> Shamsherai, Shehariah, Athaliah, </VERS>
            <VERS vnumber="27"> Jaareshiah, Elijah le Zikri-te pen Jehoram’ suante ahi uh hi. </VERS>
            <VERS vnumber="28"> Hihte pen amau khang tawh kizui-in beh lutangte, a ukpite ahi uh hi. Hihte khempeuh Jerusalem-ah a teeng uh hi.
            </VERS>
            <VERS vnumber="29"> Gibeon khuapi a satpa Jeiel pen Gibeon-ah teeng a, ama zi’ min Maakah ahi hi. </VERS>
            <VERS vnumber="30"> Ama tapa upa pen Abdon, tua ciangin Zur, Kish, Baal, Ner, Nadab, </VERS>
            <VERS vnumber="31"> Gedor, Ahio, Zekher, </VERS>
            <VERS vnumber="32"> le Mikloth (amah pen Shimeah’ pa) ahi hi. Tu-in amau’ suanlekhakte zong Jerusalem-a amau’ behte’ galkhat ah amau’ behte mah tawh teeng uh hi. </VERS>
            <VERS vnumber="33"> Ner pen Kish’ pa, Kish pen Saul’ pa ahi hi. Saul pen Jonathan, Malkhishua, Abinadab le Eshbaal’ pa ahi hi. </VERS>
            <VERS vnumber="34"> Tua ciangin Jonathan’ tapa pen Meribbaal hi a, Meribbaal pen Mikah’ pa ahi hi.
            </VERS>
            <VERS vnumber="35"> Mikah’ tapate: Pithon, Melek, Tarea le Ahaz ahi uh hi. </VERS>
            <VERS vnumber="36"> Ahaz pen Jehoaddah’ pa ahi hi. Jehoaddah pen Alemeth, Azmaveth, le Zimri’ pa hi a, Zimri pen Moza’ pa ahi hi. </VERS>
            <VERS vnumber="37"> Moza pen Binea’ pa ahi hi. Binea’ tapa Rafah, a tapa Eleasah, a tapa Azel ahi hi.
            </VERS>
            <VERS vnumber="38"> Azel in tapa guk nei a, tuate’ minte: Azrikam, Bokheru, Ishmael, Sheariah, Obadiah le Hanan ahi uh hi. Hihte khempeuh Azel’ tapate ahi uh hi. </VERS>
            <VERS vnumber="39"> Azel’ sanggampa Eshek’ tapate: A tacil Ulam, a nihna Jeush le a thumna Elifelet ahi hi.
            </VERS>
            <VERS vnumber="40"> Ulam’ tapate a thahat galhangte, thal tawite, tapa tampi le tupa tampi a neite hi a, mi za le sawmnga pha uh hi. Hihte khempeuh Benjamin minamte ahi uh hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Israel mi khempeuh khangsimna-ah kiciamteh a, Israel Kumpite’ Laibu sungah tuate kigelh hi. Amau thuman lohna hangin gimpiakna-in Babylon-ah salin Judah mite kipaipih hi. </VERS>
            <VERS vnumber="2"> Tu-in amau’ neihsa amau’ khuapite sungah a tengkik masate pen Israel nautangte, siampite, Levi mite le biakinn nasemte ahi uh hi. </VERS>
            <VERS vnumber="3"> Tua ciangin Judah, Benjamin, Efraim le Manasseh mi pawlkhat Jerusalem-ah teeng uh a, tua a teengte: 
            </VERS>
            <VERS vnumber="4"> Judah tapa Perez’ tapate sung panin Bani’ tapa Imri, a tapa Omri, a tapa Ammihud, a tapa Uthai a makai ahi hi. </VERS>
            <VERS vnumber="5"> Tua ciangin Judah tapa Shelah mite sung panin: Innkuan lutang Asaiah a makai ahi hi. </VERS>
            <VERS vnumber="6"> Judah tapa Zerah mite sung panin: Jeuel a makai ahi hi. Judah minam sung panin innkuan zaguk le sawmkua ahi hi.
            </VERS>
            <VERS vnumber="7"> Benjamin mite sung panin: Hassenuah’ tapa Hodaviah, a tapa Meshullam, a tapa Sallu ahi hi. </VERS>
            <VERS vnumber="8"> Tua ciangin Jehoram’ tapa Ibneiah, Makri’ ta Uri, a tapa Elah le Ibnijah’ ta Reuel, a tapa Shefatiah, a tapa Meshullam ahi hi. </VERS>
            <VERS vnumber="9"> Benjamin minamte sung panin innkuan zakua le sawmnga le guk ahi hi. Hih min kilote khempeuh pen amau’ beh ciatah beh lutangte ahi uh hi.
            </VERS>
            <VERS vnumber="10"> Siampite’ sung panin: Jedaiah, Jehoiarib, Jakhin, </VERS>
            <VERS vnumber="11"> le Ahitub’ tapa Meraioth, a tapa Zadok, a tapa Meshullam, a tapa Hilkiah’ tapa Azariah, (Pasian’ biakinn sung a ukpipa) </VERS>
            <VERS vnumber="12"> le Malkhijah’ tapa Pashhur, a tapa Jehoram’ tapa Adaiah le Immer’ tapa Meshilemith, a tapa Meshullam, a tapa Jahzerah, a tapa Adiel’ tapa Maasai ahi hi. </VERS>
            <VERS vnumber="13"> Hihte banah amau’ behte, a beh lutangte, Pasian’ biakinn-ah nasep nadingin a siam mahmah mihing tulkhat le zasagih le sawmguk ahi hi.
            </VERS>
            <VERS vnumber="14"> Levi mite sung panin: Merari’ tapate sung pan Hashabiah, a tapa Azrikam, a tapa Hasshub’ tapa Shemaiah, </VERS>
            <VERS vnumber="15"> le Bakbakkar, Heresh, Galal le Asaf’ tapa Zikri, a tapa Mika’ tapa Mattaniah, </VERS>
            <VERS vnumber="16"> le Jeduthun’ tapa Galal, a tapa Shemaiah’ tapa Obadiah le Netofah khuaneute sungah a teeng, Elkanah’ tapa Asa’ tapa Berekhiah ahi hi.
            </VERS>
            <VERS vnumber="17"> Kulhkongpi cingte: Shallum, Akkub, Talmon le Ahiman hi a, Shallum pen amau’ makai pa ahi hi. </VERS>
            <VERS vnumber="18"> Tu dongin Kumpipa’ Kulhkongpi nisuahna lampangah a omte ahi uh hi. Hihte pen Levi mite’ omna kongcingte ahi ngei uh hi. </VERS>
            <VERS vnumber="19"> A pu a pate uh, biakbuk lutna mun a cing, Topa’ phual a ukte ahih uh mah bangin Korah’ tapa Ebiasaf, a tapa Kore’ tapa Shallum le a behte ahi Korah mite pen nasepna a uk, puanbuk kong a cingte ahi uh hi. </VERS>
            <VERS vnumber="20"> Eleazar’ tapa Finehas pen a beisa hun sungah amaute a ukpa hi a, Topa in amah ompih hi. </VERS>
            <VERS vnumber="21"> Meshelemiah’ tapa Zekhariah pen kikhopna puanbuk lutna-ah kongcing pa ahi hi. </VERS>
            <VERS vnumber="22"> Kongcingin a kiteel hih mite khempeuh zanih le sawm le nih ahi hi. Amaute pen a khuaneute uha khangsimna-ah kiciamteh uh hi. David le thumu pa Samuel in amau’ panmun-ah amaute phut hi. </VERS>
            <VERS vnumber="23"> Tua ahih ciangin amaute le a suan a khakte uh Topa’ biakinn kulhkongpite a uk, a cingte ahi uh hi. </VERS>
            <VERS vnumber="24"> Kongpi cingte pen a pang li, nisuahna, nitumna, leilu le leitaw lamah om uh hi. </VERS>
            <VERS vnumber="25"> Tua ciangin amau’ khuaneute sungah a om a behte uh hih mite tawh a om dingin a hunhunin ni sagih simin a hong pai ding uh a kisam ahi hi. </VERS>
            <VERS vnumber="26"> Bang hang hiam cih leh Levi mi kongpi a cing ukpi lite pen biakinn sungte le Pasian’ biakinn van manpha koihnate a uk ahi uh hi. </VERS>
            <VERS vnumber="27"> Pasian’ biakinn kiimah amaute giak uh hi; bang hang hiam cih leh amaute tungah vilna nasep le zingsang simin kong a hon ding uh nasep kiguan hi.
            </VERS>
            <VERS vnumber="28"> Amaute pawlkhat in biakinn sunga kizang umlebeelte uk uh hi; bang hang hiam cih leh tua nazatte hong kitumpih ciang hitaleh a kilakkhiat ciang hitaleh a malzah a sim ding uh kisam hi. </VERS>
            <VERS vnumber="29"> Amau sung pan adang pawlkhatte pen tutphah sabuaite le a kituam koih umlebeel, annelte, leenggahzute, sathaute, paknamtuite le a namtui nate zong a en dingin kiseh hi. </VERS>
            <VERS vnumber="30"> Siampite’ ta a dangte in a namtui nate hel dingin bawl uh a, </VERS>
            <VERS vnumber="31"> tua ciangin Levi mite lak pan Korah mi Shallum’ tacil Mattithiah in biakna ding moh pheengte bawl ding uk hi. </VERS>
            <VERS vnumber="32"> Kohath mi amau’ behte pawlkhat in zong Sabbath simin koih ding Ompihna Anlum uk uh hi.
            </VERS>
            <VERS vnumber="33"> Tu-in hihte pen lasate, Levi mi beh lutangte, nasep dangte panin pengin biakinn deite sungah a teengte ahi uh hi. Bang hang hiam cih leh amaute in sun le zanin na sem uh hi. </VERS>
            <VERS vnumber="34"> Hihte pen Jerusalem-ah a teeng amau’ khang tawh kizui-in makaite, Levi mi beh lutangte ahi uh hi.
            </VERS>
            <VERS vnumber="35"> Gibeon-ah tua khuapi a satpa Jeiel teeng a, ama zi’ min Maakah hi-in, </VERS>
            <VERS vnumber="36"> a tapa upa pen Abdon, tua ciangin Zur, Kish, Baal, Ner, Nadab, </VERS>
            <VERS vnumber="37"> Gedor, Ahio, Zekhariah le Mikloth ahi uh hi. </VERS>
            <VERS vnumber="38"> Mikloth pen Shimeah’ pa ahi hi. Amau’ suanlekhakte zong Jerusalem-a a behte uh galkhat ah a behte uh tawh teeng uh hi.
            </VERS>
            <VERS vnumber="39"> Ner pen Kish’ pa, Kish pen Saul’ pa ahi hi. Saul pen Jonathan, Makhishua, Abinadab le Eshbaal’ pa ahi hi. </VERS>
            <VERS vnumber="40"> Jonathan’ tapa Meribbaal hi a, Meribbaal pen Mikah’ pa ahi hi. </VERS>
            <VERS vnumber="41"> Mikah’ tapate: Pithon, Melek, Tahrea le Ahaz ahi uh hi. </VERS>
            <VERS vnumber="42"> Ahaz pen Jarah’ pa hi a, Jarah pen Alemeth, Azmaveth le Zimri’ pa ahi hi. Zimri pen Moza’ pa ahi hi. </VERS>
            <VERS vnumber="43"> Moza pen Binea’ pa ahi hi. A tapa aiah, a tapa Eleasah, a tapa Azel ahi hi. </VERS>
            <VERS vnumber="44"> Azel in tapa guk nei a, tuate’ min: Azrikam, Bokheru, Ishmael, Sheariah, Obadiah le Hanan ahi uh hi. Hihte pen Azel’ tapate ahi uh hi.</VERS>
        </CHAPTER>
        <CHAPTER cnumber="10">
            <VERS vnumber="1"> Filistia mite in Israel mite sim uh hi. Filistia mite mai-ah Israel mite tai uh a, Gilboa Mual tungah tuk zeizai uh hi. </VERS>
            <VERS vnumber="2"> Filistia mite in Saul le a tapate pha uh hi. Filistia mite in Saul’ tapate Jonathan le Abinadab le Malkhishua that uh hi. </VERS>
            <VERS vnumber="3"> Gal kidona in Saul neh mahmah a, thal tawite in amah pha-in liamsak uh hi. </VERS>
            <VERS vnumber="4"> Tua ciangin Saul in a galvan puapa kiangah, “Na namsau dok inla tua tawh kei hong sun let in. Tua hikeileh hih dawibia mite hong pai-in kei hong khelbawl kha ding hi,” a ci hi. Ahih hangin a galvan puapa in hih ngam lo hi; bang hang hiam cih leh amah lau mahmah hi. Tua ahih ciangin Saul in ama namsau la-in tua tungah puk hi. </VERS>
            <VERS vnumber="5"> A galvan puapa in Saul a sihna a muh ciangin amah zong a namsau tungah kipuksuk sakin a si hi. </VERS>
            <VERS vnumber="6"> Tua bangin Saul a si hi. Amah le a tapa thumte le a innkuan khempeuh a sikhawm uh hi. </VERS>
            <VERS vnumber="7"> Kuam sungah a om Israel mite khempeuh in galkapte tai khinin, Saul le a tapate a sihna a theih uh ciangin amaute in a khuapite uh nusia-in a tai uh hi. Tua ciangin Filistia mite hong pai-in tua khuate sungah a teeng uh hi.
            </VERS>
            <VERS vnumber="8"> A zing ciang, a kithatte’ nate a hawk khia dingin Filistia mite hong pai uh ciangin Saul le a tapate Gilboa Mual tungah a sihna mu uh hi. </VERS>
            <VERS vnumber="9"> Tua ciangin amaute in ama nate hawk khia-in a lutang le a galhiam la uh a, a milimte uh le mite kiangah hih thuthak a ko dingin Filistia gam sung khempeuh ah kamtaite a sawl uh hi. </VERS>
            <VERS vnumber="10"> Amaute in amau’ pasian’ biakinn sungah ama galhiam koihin Dagon biakinn sungah ama lutang a suang uh hi. </VERS>
            <VERS vnumber="11"> Ahih hangin Jabeshgilead mi khempeuh in Saul’ tungah Filistia mite’ hihsa thu khempeuh a zak uh ciangin </VERS>
            <VERS vnumber="12"> a thahat mi khempeuh kithawi-in Saul le a tapate’ luanghawmte la khia-in Jabesh-ah a paipih uh hi. Tua ciangin amaute in Jabesh-a tawsaw nuai-ah amaute’ guhte vui uh a, ni sagih sung an a tang uh hi.
            </VERS>
            <VERS vnumber="13"> Tua ahih ciangin Saul a thuman lohna hangin a si hi. Amah in Topa’ thupiakna a zuih lohna le vankah khat thu dongin a lamlah ding a zonna, </VERS>
            <VERS vnumber="14"> le Topa’ tung panin lamlahna a zon lohna-ah Topa’ tungah a thuman lo ahi hi. Tua ahih ciangin Topa in amah that a, Jessi’ tapa David tungah kumpi gam a hei hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> Tua ciangin Israel mi khempeuh David kiang Hebron-ah hong kikhawm uh a, “En in, kote nangma guh le nangma sa ka hi uh hi. </VERS>
            <VERS vnumber="2"> A hun beisa, Saul kumpi ahih sung nangawnin Israel a kuankhiatpih le a ciahpih pa nangmah na hi hi. Topa na Pasian in nangma kiangah, ‘Nang pen ka mi Israel-te a cing pa na hi dinga, ka mi Israel-te tungah ulian na hi ding hi,’ hong ci hi,” a ci uh hi. </VERS>
            <VERS vnumber="3"> Tua ahih ciangin Israel upate khempeuh kumpipa kiang Hebron-ah hong pai uh hi. Tua ciangin David in Topa’ mai Hebron-ah amaute tawh thuciamna khat bawl a, Samuel’ tungtawnin Topa’ thugen bangin amaute in Israel kumpi-in David sathau a nilh uh hi.
            </VERS>
            <VERS vnumber="4"> Tua ciangin Jebus mite a tenna, Jebus a kici Jerusalem-ah David le Israel mi khempeuh hong pai uh hi. </VERS>
            <VERS vnumber="5"> Jebus-ah a teeng mite in David kiangah, “Hih lai-ah nang nong pai kei ding hi,” na ci uh hi. Ahi zongin David in David khuapi a kici Zion munmuanhuai a la hi. </VERS>
            <VERS vnumber="6"> David in, “Jebus mite a va sim masa peuhpeuh pen ukpi le ukpa hi ding hi,” a ci hi. Tua ciangin Zeruiah’ tapa Joab kuanto masa ahih ciangin amah, ukpi a suak hi. </VERS>
            <VERS vnumber="7"> Tua ciangin munmuanhuaina sungah David teeng hi. Tua ahih ciangin tua khua pen David khuapi kici hi. </VERS>
            <VERS vnumber="8"> Tua ciangin amah in Millo panin a kualin khuapi lam hi. Joab in khuapi sung a omlai mun teng puahkik hi. </VERS>
            <VERS vnumber="9"> Vanglian Topa in amah ompih ahih manin David a lian semsem hi.
            </VERS>
            <VERS vnumber="10"> Tu-in hihte pen Israel tawh kisai-in Topa’ thugen bangin amah kumpi-in a bawl dingin Israel khempeuh tawh ama kumpi gam sungah amah nakpitakin a huh David’ mi a thahat a ukpite ahi hi.
            </VERS>
            <VERS vnumber="11"> David’ mi a thahatte a kiciamtehna: Hakmoni mi Jashobeam pen mi thumte a ukpi ahi hi. Amah in a teipi tawh mihing zathum do a, hun khat sungin that khin hi.
            </VERS>
            <VERS vnumber="12"> Tua ciangin a thahat mihing thumte lak panin amah a zom pa pen Ahoh-te beh Dodo’ tapa Eleazar ahi hi. </VERS>
            <VERS vnumber="13"> Filistia mite galsim dingin a kikaihkhop laitakun Pasdammim-ah David tawh a om hi. Tua lai-ah mangbuhham a dimna leitang khat om a, Filistia mite’ kiang panin mite tai hi. </VERS>
            <VERS vnumber="14"> Ahih hangin amah in tua leitang laizangah panmun la-in hu a, Filistia mite that hi. Tua ahih ciangin Topa in gualzawhna lianpi a pia hi.
            </VERS>
            <VERS vnumber="15"> aim kuamah Filistia mite’ galkapte in giahphual a sat laitakun Adullam leihawm David kiang suangpi-ah ukpi sawmthumte sung panin mihing thum paisuk uh hi. </VERS>
            <VERS vnumber="16"> Tua hunin munmuanhuai sungah David om a, Filistia khuacingte Bethlehem-ah om uh hi. </VERS>
            <VERS vnumber="17"> Tua ciangin David in, “Kulhkongpi gei-a Bethlehem tuikhuk panin mi khat in tuidawn ding kei hong pia leh!” ci-in lunggulhna tawh a pau hi. </VERS>
            <VERS vnumber="18"> Tua ciangin a thahat mihing thumte in Filistia mite’ giahphual phulin kongpi gei-a om Bethlehem tuikhuk panin tui tawi uh a, a tui la-in David kiangah paipih uh hi. Ahih hangin David in tua tui dawn lo hi. Amah in Topa adingin sung a, </VERS>
            <VERS vnumber="19"> “Ka Pasian’ mai-ah hih bangin ka gamta het kei ding hi. Hih mihingte’ nuntakna sisan tui dawn ding ka hi hiam? Bang hang hiam cih leh amaute in a nuntakna uh khamin kei kiangah hong paipih uh hi,” a ci hi. Tua ahih ciangin amah in a tui dawn lo hi. A thahat mi thumte in hih bangin na a sem uh ahi hi.
            </VERS>
            <VERS vnumber="20"> Tu-in Joab’ sanggampa Abishai pen sawmthumte lakah a ukpi ahi hi. Amah in a teipi tawh mihing zathum do-in amaute that a, mihing sawmthumte’ banah min khat ngah thuah hi. </VERS>
            <VERS vnumber="21"> Amah pen mihing sawmthumte sung panin a minthang pen hi a, amaute a ukpa a suak hi; ahih hangin amah in mihing thumte ban nai lo hi.
            </VERS>
            <VERS vnumber="22"> Jehoiada’ tapa Benaiah pen Kabzeel khuami gal a hang, na lianpite a sempa ahi hi. Amah in Moab galhang mi nih vatlum hi. Amah zong paisukin vuk a kiat ni khatin leihawm sunga om humpinelkai khat that hi. </VERS>
            <VERS vnumber="23"> Amah in Egypt mi khat, a thagol, pi sagih le alang a sang mi khat a that hi. Egypt-pa in a khut sungah siamgante’ siamlawngpi cia a pha teipi khat nei hi. Ahih hangin ciangkhut khat tawh ama kiangah Benaiah paisuk a, Egypt-pa’ khut sung panin a teipi sutkhia-in ama teipi mah tawh amah a that hi. </VERS>
            <VERS vnumber="24"> Jehoiada’ tapa Benaiah in hih nate sem a, a thahat mi sawmthumte’ banah min khat ngah thuah hi. </VERS>
            <VERS vnumber="25"> Mihing sawmthumte lakah amah minthang a, ahih hangin amah in mi thumte ban nai lo hi. Tua ciangin David in amah a cingte a ukin a koih hi.
            </VERS>
            <VERS vnumber="26"> Galkap lak panin a thahat mite pen Joab’ sanggampa Asahel, Bethlehem khuami Dodo’ tapa Elhanan,
            </VERS>
            <VERS vnumber="27"> Harod khuami Shammoth, Pelon khuami Helez,
            </VERS>
            <VERS vnumber="28"> Tekoa khuami Ikkesh’ tapa Ira, Anathoth khuami Abiezer,
            </VERS>
            <VERS vnumber="29"> Hushah khuami Sibbekai, Ahoh-te beh Ilai,
            </VERS>
            <VERS vnumber="30"> Netofah khuami Maharai, Netofah khuami Baanah’ tapa Heled,
            </VERS>
            <VERS vnumber="31"> Benjamin mite sung panin Gibeah khuami Ribai’ tapa Ithai, Pirathon khuami Benaiah,
            </VERS>
            <VERS vnumber="32"> Gaash mualkuam mi Hurai, Betharabah khuami Abiel,
            </VERS>
            <VERS vnumber="33"> Bahurim khuami Azmaveth, Shaalbon khuami Eliahba,
            </VERS>
            <VERS vnumber="34"> Gizon khuami Hashem, Harar khuami Shagee’ tapa Jonathan,
            </VERS>
            <VERS vnumber="35"> Harar khuami Sakhar’ tapa Ahiam, Ur’ tapa Elifal,
            </VERS>
            <VERS vnumber="36"> Mekherath khuami Hefer, Pelon khuami Ahijah,
            </VERS>
            <VERS vnumber="37"> Karmel khuami Hezro, Ezbai’ tapa Naarai,
            </VERS>
            <VERS vnumber="38"> Nathan’ sanggampa Joel, Hagri’ tapa Mibhar,
            </VERS>
            <VERS vnumber="39"> Ammon mi Zelek, Zeruiah’ tapa Joab’ galhiam puapa Beeroth khuami Naharai,
            </VERS>
            <VERS vnumber="40"> Ithri mi Ira le Gareb,
            </VERS>
            <VERS vnumber="41"> Hit mi Uriah, Ahlai’ tapa Zabad,
            </VERS>
            <VERS vnumber="42"> Reuben mite’ makai khat ahi, Reuben mi Shiza’ tapa Adina le amah tawh mihing sawmthum,
            </VERS>
            <VERS vnumber="43"> Maakah’ tapa Hanan, Mithni mi Joshafat,
            </VERS>
            <VERS vnumber="44"> Ashterath khuami Uzzia, Aroer khuami Hotham’ tapate Shama le Jeiel,
            </VERS>
            <VERS vnumber="45"> Tiz khuami Shimri’ tapate Jediael le Joha,
            </VERS>
            <VERS vnumber="46"> Mahavah khuami Eliel, Elnaam’ tapate Jeribai le Joshaviah, Moab mi Ithmah,
            </VERS>
            <VERS vnumber="47"> Zobah khuami Eliel, Obed le Jaasiel ahi uh hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Tu-in Kish’ tapa Saul’ hangin a ut utin David a tat theih loh laitakin Ziklag-a ama kiangah mite hong pai-in amah pawlpih uh hi. Gal sungah amah a huh a thahatte lakah amaute a kihelte ahi uh hi. </VERS>
            <VERS vnumber="2"> Amaute pen thal tawite hi uh a, taklam khut tawh ahi a, veilam khut tawh ahi zongin thaltang le suangte lawn thei uh hi. Amaute pen Saul’ behte Benjamin mi ahi uh hi. </VERS>
            <VERS vnumber="3"> Ahiezer a ukpi hi a, tua ciangin Joash ahi hi. Amau tegel pen Gibeah khuami Shemaah’ tapate ahi uh hi. Amau gel nuai-ah galkapte: Azmaveth’ tapate Jeziel le Pelet; Anathoth khuami Berakah le Jehu;
            </VERS>
            <VERS vnumber="4"> Gibeon khuami Ishmaiah, mihing sawmthumte lakah a thahatpa le sawmthumte a makai pa; Gederah khuami Jeremiah, Jahaziel, Johanan le Jozabad;
            </VERS>
            <VERS vnumber="5"> Harif mi Eluzai, Jerimoth, Bealiah, Shemariah le Shefatiah;
            </VERS>
            <VERS vnumber="6"> Korah mi Elkanah, Isshiah, Azarel, Joezer le Jashobeam;
            </VERS>
            <VERS vnumber="7"> Gedor khuami Jeroham’ tapate Joelah le Zebadiah ahi uh hi.
            </VERS>
            <VERS vnumber="8"> Gad minam sung panin gamlak a munmuanhuai a David kiangah a thahat a siam galhangte, lum le tei zat a siam, a maitang uh humpinelkai maitang bangin, mual tunga om sakhi bangin a manlang mi hong paite: </VERS>
            <VERS vnumber="9"> A ukpi Ezer, a nihna Obadiah, a thumna Eliab, </VERS>
            <VERS vnumber="10"> a lina Mishmannah, a ngana Jeremiah, </VERS>
            <VERS vnumber="11"> a gukna Attai, a sagihna Eliel, </VERS>
            <VERS vnumber="12"> a giatna Johanan, a kuana Elzabad, </VERS>
            <VERS vnumber="13"> a sawmna Jeremiah, a sawm le khatna Makbannai ahi uh hi. </VERS>
            <VERS vnumber="14"> Hih Gad mite pen galkap uliante hi a, a neu zawte in zakhat val, a gol zawte in tulkhat val uk uh hi. </VERS>
            <VERS vnumber="15"> Hihte pen Jordan a piau khempeuh a dimlet laitak kha masa sungin Jordan kantanin kuam sunga om mite nisuahna lam le nitumna lamah a taisak mite ahi uh hi.
            </VERS>
            <VERS vnumber="16"> Tua ciangin Benjamin mi le Judah mi pawlkhat David kiang munmuanhuai-ah hong pai uh hi. </VERS>
            <VERS vnumber="17"> Amaute a dawntuah dingin David pai khia-in amaute kiangah, “Kei kiangah kilawmtatna tawh keimah a huh dingin hong pai na hih uhleh note tawh ka lungsim kihual khawm ding hi. Ahih hangin keimah in bangmah khialhna nei lo napi-in ka langte tungah kei a hong lehhek dingin a hong pai na hih uhleh, i pu i pate’ Pasian in thei henla, note hong tai tahen,” a ci hi. </VERS>
            <VERS vnumber="18"> Tua ciangin mihing sawmthum a ukpipa Amasai’ tungah Pasian’ kha hong tungin amah in, “David aw, kote, nangma a’ hi ung! Jessi’ tapa aw, nangma pawl hi ung! Nangma tungah nopna hong om henla, nang hong huhte tungah zong nopna hong om tahen! Bang hang hiam cih leh na Pasian in nang hong huh hi,” a ci hi. Tua ciangin David in amaute sang a, ama galkap uliante-in a bawl hi.
            </VERS>
            <VERS vnumber="19"> Saul a do dingin Filistia mite tawh David a kuan laitakin Manasseh mi pawlkhat tai-in David a beel hi. (Ahi zongin David in Filistia mite huh thei lo hi; bang hang hiam cih leh Filistia mi a ukte in thu kikupna khat nei uh a, “Eite’ makaite’ siat nadingin a topa Saul kiangah David tai ding hi,” ci-in amah sawl khia uh hi.) </VERS>
            <VERS vnumber="20"> Ziklag-ah amah a pai laitakin Manasseh sung panin tai-in amah a beelte: Adnah, Jozabad, Jediael, Mikhael, Jozabad, Elihu le Zillethai hi a, Manasseh sungah mi a tulin a ukte ahi uh hi. </VERS>
            <VERS vnumber="21"> Amaute in mi’ na a sut thei mite panin David huh uh hi; bang hang hiam cih leh amaute a thahat a vanglian mi hi a, galkap sungah a ukte ahi uh hi. </VERS>
            <VERS vnumber="22"> Pasian’ galkap hon bangin galkap hon tampi a phak dongin a ni ni-in David a huh dingin mi hong paipai hi.
            </VERS>
            <VERS vnumber="23"> Hihte pen Topa’ thugen bangin Saul kumpipa’ gam David tungah a hei dingin Hebron-a ama kiangah a pai galkap a khen phazah ahi uh hi:
            </VERS>
            <VERS vnumber="24"> Judah mi: Lum le tei a pua galkap tulguk le zagiat ahi hi.
            </VERS>
            <VERS vnumber="25"> Simeon mi: Galdo dingin a thahat a vanglian mihing tulsagih le zakhat ahi hi.
            </VERS>
            <VERS vnumber="26"> Levi mi: Tul li le zaguk ahi hi. </VERS>
            <VERS vnumber="27"> Aaron’ suante sung pan ulian Jehoiada le amah tawh mi tulthum le zasagih ahi hi. </VERS>
            <VERS vnumber="28"> A thahat a vanglian a khangno Zadok le ama beh sung panin galkap a ukte mi sawmnih le nih ahi hi.
            </VERS>
            <VERS vnumber="29"> Benjamin mi: Tua hun ciang dong mi a tam zaw Saul tawh a kipawl, Saul’ behte ahi Benjamin mite sung panin mihing tulthum ahi hi.
            </VERS>
            <VERS vnumber="30"> Efraim mi: Amaute sung panin a thahat, a vanglian, amau’ beh sungah a minthang mi tul sawmnih le zagiat ahi hi.
            </VERS>
            <VERS vnumber="31"> Manasseh minam alangte: Amau sung panin hong pai-in David kumpi-in a bawl dingin a min a kilo mihing tul sawm le tulgiat ahi hi.
            </VERS>
            <VERS vnumber="32"> Issakhar mi: Amaute sung panin Israel in bang a sep dingin kilawm cih a thei, hun paizia a thei ukpi zanih le amau’ ukna nuai-ah a om amau’ behte khempeuh ahi uh hi.
            </VERS>
            <VERS vnumber="33"> Zebulun mite: Amaute sung panin David a huh dingin lungsim a kikhat, hun khempeuh ah gal a kap thei, galdo nadingin galhiam khempeuh a nei mihing tul sawmnga ahi hi.
            </VERS>
            <VERS vnumber="34"> Naftali mi: Amaute sung panin galkap a ukte tulkhat le amau tawh a om lum le tei a tawi mihing tul sawmthum le tulsagih ahi hi.
            </VERS>
            <VERS vnumber="35"> Dan mi: Amaute sung panin galdo dingin a kithawi mihing tul sawmnih le tulgiat le zaguk ahi hi.
            </VERS>
            <VERS vnumber="36"> Asher mi: Amaute sung panin galdo dingin a baihsa-in a om hun khempeuh ah gal a kap thei mihing tul sawmli ahi hi.
            </VERS>
            <VERS vnumber="37"> Jordan gal khata om Reuben mite le Gad mite le Manasseh minam alangte sung panin galhiam nam khempeuh tawh a kithawi mihing tul zakhat le tul sawmnih ahi hi.
            </VERS>
            <VERS vnumber="38"> Galkap mi ahi, galsim dingin a kithawi hih mite khempeuh, Israel tungah David kumpi-in koih ding ngaihsutna takpi tawh Hebron-ah hong pai uh hi. Tua mah bangin Israel a omlaite khempeuh zong David kumpi-in a bawl ding uh a ngaihsutna uh kikhat hi. </VERS>
            <VERS vnumber="39"> A sanggamte un amaute adingin na vaihawm khol uh ahih manin amaute tua lai-ah David tawh ni thum sung an ne tui dawnin omkhawm uh hi. </VERS>
            <VERS vnumber="40"> Israel gam sungah lungdamna om ahih manin a veengte uh Issakhar le Zebulun le Naftali ciang dong panin zong hong pai-in late le kalaohte le la-sakolte le bawngtalte tawh an hong pua-in, an tampi tak, theimohte, leenggahkeu bawkte le leenggahzu le sathau, bawngtalte le tuute, lungdam lahna-in hong puak uh hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> David in a tul-a ukte le a za-a ukte le a makai khempeuh tawh thu kikupna khat nei hi. </VERS>
            <VERS vnumber="2"> Tua ciangin David in Israel a kikhawm khempeuhte kiangah, “Note in kilawm na sak uh a, Topa i Pasian’ deihna ahihleh, eite’ kiangah hong pai theih nadingun Israel gam sungah a omlai i sanggamte le lonona gam a nei khuapi sunga om siampite le Levi mite a sam dingin mi sawl ni. </VERS>
            <VERS vnumber="3"> Tua ciangin Thuciamna Singkuang eite kiangah lakik ni; bang hang hiam cih leh Saul’ hun lai-in i don kei hi,” a ci hi. </VERS>
            <VERS vnumber="4"> Mi khempeuh in tua thu hoihsa uh ahih manin tua bangin hih ding a kikhawm mi khempeuh a thukim uh hi.
            </VERS>
            <VERS vnumber="5"> Tua ahih ciangin Kiriathjearim panin Pasian’ Thuciamna Singkuang a ciahpih dingin David in Egypt gam Shihor lui panin Hamath lutna ciang dong Israel mi khempeuh a khawm hi. </VERS>
            <VERS vnumber="6"> Tua ciangin David le Israel mi khempeuh, kherub-te’ tungah a tu Topa’ min tawh a kilo Pasian’ Thuciamna Singkuang a paipihto dingin Kiriathjearim a kici Baalah-ah a paito uh hi. </VERS>
            <VERS vnumber="7"> Amaute in Abinadab’ inn panin leeng thak khat tungah Pasian’ Thuciamna Singkuang pua uh a, Uzza le Ahio in a leeng a hawl uh hi. </VERS>
            <VERS vnumber="8"> Tua ciangin David le Israel mi khempeuh in Pasian’ mai-ah la le laiza lasakna, harp lasakna, khuangneute, daltuahte le peengkulte tawh a tha neih zahun gualnopna a bawl uh hi.
            </VERS>
            <VERS vnumber="9"> Amaute Khidon’ ancilna phual a tun uh ciangin bawngtalte muktu ahih manin Uzza in Thuciamna Singkuang a len dingin a khut va zan kha hi. </VERS>
            <VERS vnumber="10"> Tua ciangin Uzza tungah Topa heh hi. Amah in a khut tawh Thuciamna Singkuang sukha ahih manin Topa in amah vat hi. Tua ciangin Pasian’ mai tua lai-ah amah si hi. </VERS>
            <VERS vnumber="11"> Uzza tungah Topa hehin gim pia ahih manin David zong a heh suak hi. Tua mun pen tuni dongin Perezuzzah kici hi. </VERS>
            <VERS vnumber="12"> Tua ni-in David in Pasian kihta hi. Amah in, “Pasian’ Thuciamna Singkuang kei kiang inn-ah bangci ciahpih theih ding ka hi hiam?” a ci hi. </VERS>
            <VERS vnumber="13"> Tua ahih ciangin David in Thuciamna Singkuang David khuapi a inn-ah ciahpih lo-a, Gath mi Obededom’ inn-ah va koih hi. </VERS>
            <VERS vnumber="14"> Tua ahih ciangin Pasian’ Thuciamna Singkuang Obededom’ innkuan tawh kha thum sung om hi. Topa in Obededom’ innkuan le a neih khempeuh thupha a pia hi. </VERS>
        </CHAPTER>
        <CHAPTER cnumber="14">
            <VERS vnumber="1"> Tua ciangin Taia kumpipa Hiram in David kiangah kamtaite, taamtak singte, ama adingin inn khat a lamsak dingin leilesuang innlam a siamte le khutsiamte zong a puak hi. </VERS>
            <VERS vnumber="2"> Tua ciangin David in Israel-te tungah kumpi-in
            </VERS>
            <VERS vnumber="3"> David in Jerusalem-ah zi nei thuahin tapate le tanute a nei hi. </VERS>
            <VERS vnumber="4"> Jerusalem-ah a neih a tate’ min: Shammua, Shobab, Nathan, Solomon, </VERS>
            <VERS vnumber="5"> Ibhar, Elishua, Elpelet, </VERS>
            <VERS vnumber="6"> Nogah, Nefeg, Jafia, </VERS>
            <VERS vnumber="7"> Elishama, Beeliada le Elifelet ahi uh hi.
            </VERS>
            <VERS vnumber="8"> Israel mi khempeuh tungah kumpi-in David sathau a kinilhna thu Filistia mite in a zak uh ciangin David a zong dingin Filistia mi khempeuh kuanto uh hi. David in zong tua thu za ahih manin amaute a do dingin a kuan khia hi. </VERS>
            <VERS vnumber="9"> Tu-in Filistia mite hong pai-in aim kuamsung a luh uh hi. </VERS>
            <VERS vnumber="10"> Tua ciangin David in Pasian kiangah thu dong a, “Filistia mite a do dingin ka kuanto ding hiam? Keima khut sungah amaute nong pia ding hiam?” a ci hi. Tua ciangin </VERS>
            <VERS vnumber="11"> Tua ciangin Baalperazim-ah David paito a, amah in tua lai-ah amaute a zo hi. Tua ciangin David in, “Tuikhang in a phulkhap bangin Pasian in keima khut tawh ka galte phukham hi,” a ci hi. Tua ahih ciangin tua mun a min Baalperazim kici hi. </VERS>
            <VERS vnumber="12"> Filistia mite in tua lai-ah a pasian-te uh nusia uh a, David’ thupiakna tawh tuate kihal hi.
            </VERS>
            <VERS vnumber="13"> Tua ciangin Filistia mite hong kuanin kuam sung hong luhkik lai uh hi. </VERS>
            <VERS vnumber="14"> David in Pasian kiangah thu a dotkik ciangin Pasian in ama kiangah, “Amaute’ nungah na kuanto kei ding hi. Kual pai inla lungli kungte’ galkhat lam panin amaute hih in. </VERS>
            <VERS vnumber="15"> Lungli kungte dawnah kalsuan huging na zak ciangin galsim dingin pai in; bang hang hiam cih leh Filistia galkapte a vat dingin nangma mai-ah Pasian kuan khin hi,” a ci hi. </VERS>
            <VERS vnumber="16"> Pasian in amah a thupiak bangin David gamta a, amaute in Gibeon panin Gezer ciang dong Filistia galkapte vat gawp uh hi. </VERS>
            <VERS vnumber="17"> Tua ciangin David’ minthanna in gam khempeuh zel a,
            </VERS>
        </CHAPTER>
        <CHAPTER cnumber="15">
            <VERS vnumber="1"> David in ama adingin David khuapi sungah innte a lam hi. Amah in Pasian’ Thuciamna Singkuang adingin mun khat bawlin puanbuk khat lamsak hi. </VERS>
            <VERS vnumber="2"> Tua ciangin David in, “Topa’ Thuciamna Singkuang a pua ding le ama na a sem tawntung dingin Topa in amaute teel ahih manin Levi mite sim loh kuamah in Pasian’ Thuciamna Singkuang pua thei lo ding hi,” a ci hi. </VERS>
            <VERS vnumber="3"> Tua ciangin amah in a bawlsa, ama omna ding munah Topa’ Thuciamna Singkuang a paipihto dingin David in Jerusalem-ah Israel mi khempeuh a khawm hi. </VERS>
            <VERS vnumber="4"> David in Aaron’ suante le Levi mi a khopte: </VERS>
            <VERS vnumber="5"> Kohath-te beh sung panin a ukpi Uriel, a behte za le sawmnih tawh ahi hi. </VERS>
            <VERS vnumber="6"> Merari-te beh sung panin a ukpi Asaiah, a behte zanih le sawmnih tawh ahi hi. </VERS>
            <VERS vnumber="7"> Gershom-te beh sung panin a ukpi Joel, a behte za le sawmthum tawh ahi hi. </VERS>
            <VERS vnumber="8"> Elizafan-te beh sung panin a ukpi Shemaiah, a behte zanih tawh ahi hi. </VERS>
            <VERS vnumber="9"> Hebron-te beh sung panin a ukpi Eliel, a behte sawmgiat tawh ahi hi. </VERS>
            <VERS vnumber="10"> Uzziel-te beh sung panin a ukpi Amminadab, a behte za le sawm le nih tawh ahi hi.
            </VERS>
            <VERS vnumber="11"> Tua ciangin David in siampite Zadok le Abiathar le Levi mite Uriel, Asaiah, Joel, Shemaiah, Eliel le Amminadab samin </VERS>
            <VERS vnumber="12"> amaute kiangah, “Note pen Levi mite beh lutangte na hi uh hi. Ama adingin ka bawlsakna munah Israel Pasian, Topa’ Thuciamna Singkuang na paipihtoh theih nadingun note le na Levi mipihte uh nomau mah kisiansuah tawm un. </VERS>
            <VERS vnumber="13"> A masa lai-in note na om kei uh a, a kisehsa bang danin kem lo ihih manin eite tungah Topa i Pasian hong hehin gim hong pia hi,” a ci hi.
            </VERS>
            <VERS vnumber="14"> Tua ahih ciangin Israel Pasian, Topa’ Thuciamna Singkuang a paipihto dingin siampite le Levi mite amau mah kisiansuah tawm uh hi. </VERS>
            <VERS vnumber="15"> Tua ciangin Topa’ kamgenna tawh kizui-in Moses’ thupiak bangin Levi mite in a liangko uhah a zawlte tawh Topa’ Thuciamna Singkuang a pua uh hi.
            </VERS>
            <VERS vnumber="16"> Lungdamna aw ginsak nadingin lasakna nate, harp lasakna le laiza lasaknate le a daltuahte nakpitakin tumin la a sa dingin Levi ukpite in a mipihte uh a sehna ding David in thu a pia hi. </VERS>
            <VERS vnumber="17"> Tua ahih ciangin Levi mite in Joel’ tapa Heman seh uh hi. Tua ciangin a beh sung panin Berekhiah’ tapa Asaf, Merari minam sung panin a behte uh Kushaiah’ tapa Ethan; </VERS>
            <VERS vnumber="18"> tua ciangin amaute tawh a pawl nihna-in a behte uh Zekhariah, Jaaziel, Shemiramoth, Jehiel, Unni, Eliab, Benaiah, Maaseiah, Mattithiah, Elifelehu le Mikneiah le kongcingte Obededom le Jeiel seh uh hi. </VERS>
            <VERS vnumber="19"> Lasate Heman, Asaf le Ethan-te in sumngo daltuahte a tum ding uh ahi hi. </VERS>
            <VERS vnumber="20"> Zekhariah, Aziel, Shemiramoth, Jehiel, Unni, Eliab, Maaseiah le Benaiah-te in a paisuak aw-in harp lasaknate a tum ding uh ahi hi. </VERS>
            <VERS vnumber="21"> Mattithiah, Elifelehu, Mikneiah, Obededom, Jeiel le Azaziah-te in laiza lasaknate a un aw-in a makai ding uh ahi hi.
            </VERS>
            <VERS vnumber="22"> Levi mite sungah la makai Khenaniah inla uk ding hi; bang hang hiam cih leh amah in thei hi. </VERS>
            <VERS vnumber="23"> Berekhiah le Elkanah-te pen Thuciamna Singkuang adingin kongcingte hi ding uh hi. </VERS>
            <VERS vnumber="24"> Siampite Shebaniah, Joshafat, Nethanel, Amasai, Zekhariah, Benaiah le Eliezer-te in Pasian’ Thuciamna Singkuang mai-ah peengkulte tum ding uh hi. Obededom le Jehiah-te zong Thuciamna Singkuang adingin kongcingte hi ding uh hi.
            </VERS>
            <VERS vnumber="25"> Tua ahih ciangin David le Israel upate le a tul-a a ukte, Obededom’ inn panin lungdamna tawh Topa’ Thuciamna Singkuang a paipihto dingin a pai uh hi. </VERS>
            <VERS vnumber="26"> Pasian in Topa’ Thuciamna Singkuang a pua Levi mite huh ahih manin amaute in bawngtal sagih le tuutal sagih biakna-in a pia uh hi. </VERS>
            <VERS vnumber="27"> David in saihadial puantualpi silh a, tua mah bangin Thuciamna Singkuang a pua Levi mite khempeuh le lasate le lasate a uk Khenaniah-te in zong a silh uh hi. Tua ciangin David in siampi puan khat silh hi. </VERS>
            <VERS vnumber="28"> Tua ahih ciangin Israel mi khempeuh in sakite le peengkulte le daltuahte’ awging tawh kizui-in awng kawmin Topa’ Thuciamna Singkuang paipihto uh a, harp lasaknate le laiza lasaknate tawh nakpitakin la a sa uh hi. </VERS>
            <VERS vnumber="29"> David khuapi-ah Topa’ Thuciamna Singkuang hong tun laitakin Saul’ tanu a zi Mikhal in tawlet panin na en a, Kumpi David lamin a gualnuam-a a om a mu hi. Tua ahih ciangin amah in a lungsim sungah David a neu-et hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Tua ciangin amaute in Pasian’ Thuciamna Singkuang hong tumpih uh a, David in ama adingin a lamsak puanbuk sungah koih uh hi. Tua ciangin amaute in meihal biaknate le thunuama biaknate Pasian’ mai-ah pia uh hi. </VERS>
            <VERS vnumber="2"> David in meihal biaknate le thunuama a biaknate a piak a man khit ciangin amah in Topa’ min tawh mite thupha pia a, </VERS>
            <VERS vnumber="3"> Israel mi numei le pasal khempeuhte tungah anlum khat, sa bak khat le leenggahkeu bek khat ciat a hawm hi.
            </VERS>
            <VERS vnumber="4"> Tua tham loin amah in Topa’ Thuciamna Singkuang mai-ah na semin thu a ngen ding, lungdamna a ko ding le Israel Pasian, Topa a phat dingin Levi mite pawlkhat a seh hi. </VERS>
            <VERS vnumber="5"> Asaf a ukpi hi a, ama zomah Zekhariah ahi hi. Jeiel, Shemiramoth, Jehiel, Mattithiah, Eliab, Benaiah, Obededom le Jeiel, harp lasaknate le laiza lasaknate a tum dingte ahi uh hi. Asaf in daltuahte a tum ding hi a, </VERS>
            <VERS vnumber="6"> siampite Benaiah le Jahaziel-te in Pasian’ Thuciamna Singkuang mai-ah peengkulte a tum paisuak ding uh ahi hi.
            </VERS>
            <VERS vnumber="7"> Tua ciangin tua ni-in David in Asaf le a Levi mipihte in Topa tungah hih bangin lungdamkohna la a sa dingin a seh masa hi:
            </VERS>
            <VERS vnumber="8"> Topa’ tungah lungdamna ko-in, ama min lo unla, ama septe khempeuh mite’ lakah kitheisak un!
            </VERS>
            <VERS vnumber="9"> Amah la sak un. Phatna la amah sak unla, a lamdang a septe khempeuh mite tungah gen un!
            </VERS>
            <VERS vnumber="10"> Ama min siangtho hangin nuamin diang unla, Topa a zong mite khempeuh lungdam ta uh hen!
            </VERS>
            <VERS vnumber="11"> Topa le ama hatna zong unla, ama ompihna zong den un!
            </VERS>
            <VERS vnumber="12"> A lamdang a nasepte phawk unla, a lamdang ama genkhiat a thukhennate phawk un,
            </VERS>
            <VERS vnumber="13"> no ama nasem Abraham’ suante, Jakob’ suante, ama teeltuamte aw!
            </VERS>
            <VERS vnumber="14"> Amah, eite’ Topa Pasian hi a, ama thupiaknate leitung khempeuh ading ahi hi.
            </VERS>
            <VERS vnumber="15"> Amah in a thuciamna phawk tawntung hi. Khang tulkhat-a dingin a thupiakna kammal,
            </VERS>
            <VERS vnumber="16"> Abraham tawh a thuciamna, Isaac tungah a khapna,
            </VERS>
            <VERS vnumber="17"> Jakob tungah thu ciamin, amah in a kipsak, Israel tungah tawntung thuciamna-in a kipsak,
            </VERS>
            <VERS vnumber="18"> “Nangma tungah Kanaan gam hong pia-in, gamhluahin na tanh dingin kong pia ding hi,” a cihte phawk tawntung hi.
            </VERS>
            <VERS vnumber="19"> Amaute a mi-in tawmin, gentaak loin peemta hi uh a,
            </VERS>
            <VERS vnumber="20"> minam khat pan nam khatah vak kawikawi-in, kumpi gam khat pan gamdang khatah a pai lai-un,
            </VERS>
            <VERS vnumber="21"> amaute kuamah nengniamsak lo hi. Amaute’ hangin amah in kumpite tai gawp a,
            </VERS>
            <VERS vnumber="22"> “Ka sathau nilhte lawng kei unla, ka kamsangte tungah siatna hih kei un!” ci hi.
            </VERS>
            <VERS vnumber="23"> Leitung mi khempeuh aw, Topa la sak un! A ni ni-in ama hotkhiatna thu gengen un.
            </VERS>
            <VERS vnumber="24"> Minam dangte lakah ama minthanna gen khia unla, a lamdang ama septe mi khempeuh lakah gen un!
            </VERS>
            <VERS vnumber="25"> Bang hang hiam cih leh Topa lian mahmah a, nakpitakin phat ding ahi hi; pasian khempeuh sangin lamdang sak zawk ding ahi hi.
            </VERS>
            <VERS vnumber="26"> Bang hang hiam cih leh minam dangte’ pasian-te milim hi lel a, ahih hangin Topa ahihleh vantungte a bawlpa ahi hi.
            </VERS>
            <VERS vnumber="27"> Pahtawina le minliatna in amah umcih a, thahatna le lungdamna in amah kimkot hi.
            </VERS>
            <VERS vnumber="28"> Leitung mi khempeuh aw, Topa theitel unla, Topa’ minthanna le a thahatna theitel un!
            </VERS>
            <VERS vnumber="29"> Amah in a ngah ding a kilawm minthanna Topa’ tungah pia un. Biakna puak unla, ama mai-ah pai un! Biakna puan silhin Topa bia un.
            </VERS>
            <VERS vnumber="30"> Leitung mi khempeuh aw, ama mai-ah liing un; hi hi, leitung kip mahmah a, kilok ngei lo ding hi.
            </VERS>
            <VERS vnumber="31"> Vantung kipak henla, leitung lungdam tahen; minam khempeuhte lakah, “Topa mang hi!” amaute in ci ta uh hen.
            </VERS>
            <VERS vnumber="32"> Tuipi le a sunga om khempeuh awng uh henla, gamlak le a sunga om khempeuh lungdamin diang ta uh hen!
            </VERS>
            <VERS vnumber="33"> Tua ciangin gamlak singte in lungdamna tawh Topa’ mai-ah la sa ding uh hi; bang hang hiam cih leh leitung thu khen dingin amah hong pai hi.
            </VERS>
            <VERS vnumber="34"> Amah hoih ahih manin dingTopa’ tungah lungdamna ko un; bang hang hiam cih leh ama itna kip a tawntungin a kho hi!
            </VERS>
            <VERS vnumber="35"> “Kote hong khah khia in, kote hong hon khia Pasian aw, minam dangte lak panin kote hong kaikhawm in. Na min siangtho tungah lungdam kong koh theih nading uh le, nangmah phatna-ah ka minthan nadingun kote hong hon in.
            </VERS>
            <VERS vnumber="36"> Israel Pasian, Topa in thupha ngah tahen, a tawntung pan a tawntung dongin!” zong ci lai un, a ci hi. Tua ciangin mi khempeuh in, “Amen!” ci-in Topa a phat uh hi. Thuciamna Singkuang adingin Levi Mite Kiseh
            </VERS>
            <VERS vnumber="37"> Tua ahih ciangin David in nisima a kisam bangin Thuciamna Singkuang mai-ah na a sem tawntung dingin Asaf le a Levi mipihte Topa’ Thuciamna Singkuang mai-ah nusia a, </VERS>
            <VERS vnumber="38"> Obededom le a behte sawmguk le giatte zong a nusia hi. Jeduthun’ tapa Obededom le Hosah-te pen kongpi cing dingte ahi uh hi. </VERS>
            <VERS vnumber="39-40"> Tua ciangin amah in Topa’ thukham sungah a kigelh ama thupiak khempeuh bangin, zingsang le nitakin meihal biakna tau tungah Topa adingin meihal biaknate a pia tawntung dingin, Gibeon-a om mual dawna Topa’ biakbuk mai-ah siampi Zadok le a sanggam siampite a nusia hi. </VERS>
            <VERS vnumber="41"> Tuate’ banah amaute tawh Heman le Jeduthun zong om a, ama itna kip kho tawntung ahih manin Topa’ tungah lungdamna a ko dingin a kiteel, a minin a kilo khia midang omlai hi. </VERS>
            <VERS vnumber="42"> Heman le Jeduthun inla aw dingin peengkulte le daltuahte nei uh a, biakna la sak nadingin lasakna nate nei uh hi. Jeduthun’ tapate kulhkongpi cing dingin kiseh hi. </VERS>
            <VERS vnumber="43"> Tua ciangin mi khempeuh a inn ciat uhah ciah uh a, David zong a innkuante thupha a pia dingin a inn-ah a ciah hi. </VERS>
        </CHAPTER>
        <CHAPTER cnumber="17">
            <VERS vnumber="1"> Tu-in David a inn-ah a ten ciangin amah in kamsang Nathan kiangah, “En in, taamtak inn hoih sungah kei ka teeng a, ahih hangin puanbuk nuai-ah Topa’ Thuciamna Singkuang om lai hi,” a ci hi. </VERS>
            <VERS vnumber="2"> Tua ciangin Nathan in David kiangah, “Pasian in nang hong ompih ahih manin na lungsimah a om khempeuh hih in,” a ci hi.
            </VERS>
            <VERS vnumber="3"> Ahih hangin tua zan mahin Nathan kiangah Topa’ thu hong tung a, </VERS>
            <VERS vnumber="4"> “Pai inla ka nasem pa David kiangah hih bangin gen in. ‘Topa in hih bangin ci hi: Nangmah in keima ten nadingin biakinn na lam kei ding hi. </VERS>
            <VERS vnumber="5"> Bang hang hiam cih leh Israel-te ka paipihtoh a kipan tuni dongin biakinn sungah ka teeng kei a, puanbuk khat pan puanbuk khat, omna khat pan omna khatah ka pai kawikawi hi. </VERS>
            <VERS vnumber="6"> Israel mi khempeuh tawh ka painasa mun khempeuh ah, keima mite tuu bangin a cing dingin ka sawl thukhente khat peuhpeuh tungah, “Bang hangin taamtak biakinn khat kei adingin hong lamsak lo na hi hiam?” ci-in kam khat beek ka gen hiam?’ ci hi. </VERS>
            <VERS vnumber="7"> Tua ahih ciangin tu-in ka nasem pa David kiangah hih bangin na ci ding hi. ‘Vanglian Topa in hih bangin ci hi: Ka mi Israel-te tungah ulian ahi dingin lonona, tuu na zuihna panin nang kong la hi. </VERS>
            <VERS vnumber="8"> Na paina peuhpeuhah nang tawh kong omkhin a, na mai panin na galte khempeuh ka susia hi. Leitung miliante khat min bangin nang adingin min khat kong bawlsak ding hi. </VERS>
            <VERS vnumber="9-10"> Amau’ inn ciatah a ten theih nading le a kinawngkaisak nawn loh nadingin ka mi Israel-te adingin mun khat sehin amaute ka phut ding hi. Ka mi Israel-te tungah thukhente ka seh a kipanin a nidanga bangin mi ngongtatte in amaute beisak nawn lo ding uh hi. Tua ciangin keimah in na galte khempeuh ka nuaisiah ding hi. Tua tham loin Topa keimah in nang a lianin hong bawlin, suanlekhak na neihna ding thu nang tungah kong gen hi. </VERS>
            <VERS vnumber="11"> Na nuntakna bei-in na pate kiang na zuat ciangin nangma nungah na tapate khat ka khangsak dinga, ama kumpi gam ka kipsak ding hi. </VERS>
            <VERS vnumber="12"> Amah in kei adingin biakinn khat hong lamsak dinga, keimah in ama kumpi tokhom ka kipsak paisuak ding hi. </VERS>
            <VERS vnumber="13"> Kei pen ama pa ka hi dinga, amah pen keima tapa hi ding hi. Nangma hun ma-a sem Saul’ tung panin ka lakkhiat bangin nangma tung panin ka itna kip ka la khia kei dinga, </VERS>
            <VERS vnumber="14"> ka mite le ka kumpi gam a kem dingin amah ka koih dinga, ama kumpi tokhom kip paisuak ding hi,’ ci hi,” a ci hi. </VERS>
            <VERS vnumber="15"> Hih kammalte khempeuh tawh kizui le hih maangmuhna khempeuh tawh kizui-in Nathan in David kiangah a gen hi.
            </VERS>
            <VERS vnumber="16"> Tua ciangin Kumpi David tumin Topa’ mai-ah tu a, “Topa Pasian aw, nangmah in hih ciang dong nong tunpih nadingin kei in kua hi a, ka innkuanpihte bang ahi hiam? </VERS>
            <VERS vnumber="17"> Hih a beisa thu pen nangma mitah na neu khat ahi hi, Pasian aw. Nangmah in a hong tung ding hunpi khat sung tang ding na nasem pa’ suanlekhak tawh kisai thu zong na gen khin a, mailam a khang dingte thu kei nong lak khin hi, Topa Pasian! </VERS>
            <VERS vnumber="18"> Na nasem pa nong pahtawina-ah David in nang tungah bang gen ding nei nawn ahi hiam? Bang hang hiam cih leh nangmah in na nasem pa na thei hi. </VERS>
            <VERS vnumber="19"> Topa aw, na nasem pa’ hang le nangma lungsim bangin hih na liante khempeuh na kitheihsakna-ah hih liatna khempeuh na hih hi. </VERS>
            <VERS vnumber="20"> Ka bilun ka zakna uh tawh kizui-in Topa aw, nangmah tawh a kibang kuamah om lo a, nang sim loh Pasian dang om lo hi. </VERS>
            <VERS vnumber="21"> Egypt panin na hotkhiat na mite’ mai-ah minam dangte hawl khiatna tawh nang adingin a lian a lauhuai min khat na bawlna, Pasian pai-in ama mi dingin a hotkhiat Israel-te tawh a kibang mi leitungah minam dang kua om ahi hiam? </VERS>
            <VERS vnumber="22"> Na mi Israel-te a tawntungin nangma mi ahi dingin na bawl hi. Tua ciangin Topa aw, nang pen amaute’ Pasian na suak hi.
            </VERS>
            <VERS vnumber="23"> “Tu-in Topa aw, na nasem pa le a suan a khakte tawh kisai-in na gensa thu a tawntungin kip henla, na gensa bangin hong hih in. </VERS>
            <VERS vnumber="24"> Tua ciangin, ‘Israel Pasian, Vanglian Topa pen Israel-te’ Pasian hi,’ ci-in nangma min a tawntungin kipin kiliansak dinga, na nasem pa David’ ukna nangma mai-ah kip tawntung ding hi. </VERS>
            <VERS vnumber="25"> Bang hang hiam cih leh nang ka Pasian in keima suante kumpi-in nong bawlsakna ding na nasem pa tungah nong lak khinzo hi. Tua ahih ciangin na nasem pa in na mai-ah thu nget ding hanna lungsim hong nei hi. </VERS>
            <VERS vnumber="26"> Tu-in Topa aw, nang, Pasian na hi a, na nasem pa tungah hih na hoih na ciam khin hi. </VERS>
            <VERS vnumber="27"> Tua ahih ciangin tu-in nangma mai-ah a kizop tawntung theih nadingin na nasem pa’ suanlekhakte thupha na piak ding nang hong lungkim ta in; bang hang hiam cih leh Topa aw, nangmah in thupha na piaksate a tawntungin thupha ngah ahi hi,” a ci hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Hih thute khit ciangin David in Filistia mite zo-in nuaisiah a, Filistia mite’ khut sung panin Gath le a khuaneute a la hi.
            </VERS>
            <VERS vnumber="2"> Tua ciangin amah in Moab mite zo a, Moab mite David’ nasem suakin siah hong puak uh hi.
            </VERS>
            <VERS vnumber="3"> Zobah le Hamath gam kumpipa Hadadezer in Eufratis gun kuam gamte ngahkik nuamin hong kuan ahih manin David in amah do-in a zo hi. </VERS>
            <VERS vnumber="4"> Tua ciangin David in ama tung panin leeng galkap tulkhat, sakol tung tuang galkap tulsagih le khe galkap tul sawmnih la hi. Tua ciangin David in leengkai sakol galkap khempeuh a zagui attatsak a, ahih hangin leeng zakhat adingin a kicing a siit hi. </VERS>
            <VERS vnumber="5"> Zobah kumpi Hadadezer a huh dingin Damaskas a Syria mite hong pai ciangin David in Syria mite tul sawmnih le tulnih that hi. </VERS>
            <VERS vnumber="6"> Tua ciangin David in Syria gam Damaskas-ah khuacingte koih hi. Tua ciangin Syria mite David’ nasem suak uh a, siah a puak uh hi. David a paina peuhpeuhah Topa in gualzosak hi. </VERS>
            <VERS vnumber="7"> Tua ciangin David in Hadadezer’ nasemte in a puak kham kibawl lumte la-in Jerusalem-ah a ciahpih hi. </VERS>
            <VERS vnumber="8"> Tua ciangin Hadadezer’ khuapite Tibhath le Kun panin David in sumngo tampi tak la hi. Solomon in tuate tawh sumngo tuikuangpi le khuampite le sumngo umlebeelte a bawl hi.
            </VERS>
            <VERS vnumber="9"> David in Zobah kumpi Hadadezer’ galkap buppi a zawhna thu Hamath kumpi Toi in a zak ciangin, </VERS>
            <VERS vnumber="10"> Hadadezer simin a zawhna hangin a hopih ding le a lungdampih dingin Kumpi David kiangah a tapa Joram a sawl hi; bang hang hiam cih leh Hadadezer le Toi kido zel ngei hi. Amah in kham, ngun le sumngo tawh kibawl na namkim khempeuh puak hi. </VERS>
            <VERS vnumber="11"> Kumpi David in hihte zong, Edom, Moab, Ammon mite, Filistia mite le Amalek, minam khempeuh kiang panin a puakkhiat ngun le kham tawh Topa’ tungah a apkhawm hi.
            </VERS>
            <VERS vnumber="12"> Tua ciangin Zeruiah’ tapa Abishai in Ci Kuam-ah Edom mite tul sawm le tulgiat that hi. </VERS>
            <VERS vnumber="13"> Tua ciangin amah in Edom-ah khuacingte koih a, Edom mite khempeuh David’ nasem a suak uh hi. Topa in David a paina peuhpeuhah gualzosak hi.
            </VERS>
            <VERS vnumber="14"> Tua ahih ciangin David in Israel mi khempeuh uk a, amah in a mite khempeuh tungah thuman le thutang a zang hi. </VERS>
            <VERS vnumber="15"> Zeruiah’ tapa Joab pen galkapte a uk hi a, Ahilud’ tapa Jehoshafat pen thuciamteh pa ahi hi. </VERS>
            <VERS vnumber="16"> Ahitub’ tapa Zadok le Abiathar’ tapa Ahimelek siampite hi a, Shavsha lai-at pa ahi hi. </VERS>
            <VERS vnumber="17"> Jehoiada’ tapa Benaiah pen Khereth mite le Peleth mite tungah a uk hi a, David’ tapate pen kumpipa’ nasepna-ah uliante ahi uh hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Hih thu khit tawlkhat ciangin Ammon mite’ kumpipa Nahash si a, a tapa in ama tangin uk hi. </VERS>
            <VERS vnumber="2"> Tua ciangin David in, “Ama pa kei tungah thuman takin hong gamta ahih manin Nahash’ tapa Hanun’ tungah thuman takin ka gamta ding hi,” a ci hi. Tua ahih ciangin David in a pa’ huhau-in amah a hehnem dingin kamtaite a sawl hi. Tua ciangin David’ nasemte amah a hehnem dingin Ammon mite’ gam Hanun’ kiangah hong pai uh hi. </VERS>
            <VERS vnumber="3"> Ahih hangin Ammon mite’ uliante in Hanun’ kiangah, “David in nang kiangah hehnemte hong sawlna hangin na pa a pahtawi hi, ci-in ngaihsun na hi hiam? Gam sung a pheklek ding le a lumlet ding le gam sung a ensim dingin ama nasemte na kiangah hong pai hi lo ahi hiam?” a ci uh hi. </VERS>
            <VERS vnumber="4"> Tua ahih ciangin Hanun in David’ nasemte manin a khamul uh metsak a, a kawng ciang uhah a puante uh atkhiatsakna tawh amaute daisakin a sawl khia hi. Tua ahih ciangin amaute kihem uh hi. </VERS>
            <VERS vnumber="5"> Hih mite tawh kisai thu David kiangah a kigen ciangin amaute a dawntuah dingin mi a sawl hi; bang hang hiam cih leh hih mite nakpi takin maizum uh a, ciah ngam lo uh hi. Tua ciangin kumpipa in, “Na khamul uh a khankik mateng Jerikho-ah om unla, tua ciangin hong ciah un,” a ci hi.
            </VERS>
            <VERS vnumber="6"> Ammon mite in David’ muhdahin amau mah a kibawl tawmna uh a muh uh ciangin Hanun le Ammon mite in Mesopotamia, Arammaakah le Zobah panin leeng galkapte le sakol galkapte cial nadingin ngun talen tulkhat a puak uh hi. </VERS>
            <VERS vnumber="7"> Amaute in leeng galkap tul sawmthum le tulnih le Maakah gam kumpipa a galkap tawh cial uh a, amaute hong pai-in Medeba khua kiangah phual a sat uh hi. Tua ciangin a khuapite uh panin Ammon mite kikhawmin galsim dingin hong kuan uh hi. </VERS>
            <VERS vnumber="8"> David in tua thu a zak ciangin Joab le mi thahat galkap khempeuh a sawl hi. </VERS>
            <VERS vnumber="9"> Tua ciangin Ammon mite hong kuan khia-in khuapi lutna-ah galdo dingin hong pang uh a, a hong kuan kumpite in gamlakah panmun a la uh hi.
            </VERS>
            <VERS vnumber="10"> Gal in a nung le a mai panin a panna Joab in a theih ciangin Israel mi a kiteng khia mi pawlkhat teel a, Syria mite a do dingin pangsak hi. </VERS>
            <VERS vnumber="11"> A omlai a mite amah in a sanggampa Abishai’ ukin koih a, Ammon mite a do dingin amaute kipangsak hi. </VERS>
            <VERS vnumber="12"> Tua ciangin amah in, “Syria mite ka lelhtuak leh nangmah in kei nong huh dinga, ahih hangin Ammon mite nang na lelhtuak leh keimah in nang kong huh ding hi. </VERS>
            <VERS vnumber="13"> Hang in; i mite ading le i Pasian’ khuapite adingin pasal tat ni; </VERS>
            <VERS vnumber="14"> Tua ahih ciangin Joab le amah tawh a om mite in a do dingin Syria mite kiang hong naih uh hi. Tua ciangin ama mai-ah Syria mite tai uh hi. </VERS>
            <VERS vnumber="15"> Syria mite a taina Ammon mite in a muh uh ciangin tua bangmahin amaute zong Joab’ sanggampa Abishai’ mai-ah tai uh a, khuapi sungah lut uh hi. Tua ciangin Jerusalem-ah Joab hong ciahkik hi.
            </VERS>
            <VERS vnumber="16"> Ahih hangin Syria mite in Israel-te a lelhlam uh a kitheih uh ciangin, amaute in kamtaite sawlin Eufratis gal khata om Syria galkapte sam uh a, Hadadezer’ galkapte a ukpa Shofak a makai-in koih uh hi. </VERS>
            <VERS vnumber="17"> David kiangah hih thu a kigen ciangin, amah in Israel khempeuh khawmin Jordan galkah a, amaute kiangah pai-in amaute a do dingin galkapte khawm hi. David in Syria mite a do dingin gal pangsak a, Syria mite tawh kido uh hi. </VERS>
            <VERS vnumber="18"> Tua ciangin Israel-te’ mai-ah Syria mite tai uh hi. Tua ciangin David in Syria mite’ leeng hawl galkap mihing tulsagih le khe galkap tul sawmli that a, amau’ galkap a ukpa Shofak zong a that hi. </VERS>
            <VERS vnumber="19"> Tua khit ciangin Hadadezer’ nasemte in Israel-te a lelhlam uh a kitheih uh ciangin amaute in David tawh kilemna bawl uh a, ama khutnuai mi a suak uh hi. </VERS>
            <VERS vnumber="20"> Tua ahih ciangin Syria mite in Ammon mite huh nuam nawn lo uh hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Khuakhal sungin galsimin kumpite kuan khia zel uh hi. Tua bang hunhoih khuakhal hong tun ciangin Joab in galkapte kuan khiatpihin Ammon mite’ gam su gawp a, hong pai-in Rabbah khua umcih hi. Ahih hangin Jerusalem-ah David om hi. Tua ciangin Joab in Rabbah khua vatin lumlet hi. </VERS>
            <VERS vnumber="2"> Tua ciangin David in amau’ kumpipa’ kumpi lukhu ama tung panin lakkhiatsak hi. Tua lukhu kham talen khat gikin a sungah suangmanpha khat a omna amah in thei hi. Tua hi a, David in tua lukhu ama lu tungah khu hi. Tua ciangin amah in tua khuapi van kinusiate tampi tak khat pai khiatpih hi. </VERS>
            <VERS vnumber="3"> Tua ciangin amah in tua sunga om mite pai khiatpihin singatnate le tuzumte le heite tawh na a sem dingin a koih hi. Tua bangin Ammon mite’ khuapite khempeuh ah David in hih hi. Tua ciangin David le mi khempeuh Jerusalem-ah a ciah uh hi.
            </VERS>
            <VERS vnumber="4"> Hih thute khit ciangin Gezer-ah Filistia mite tawh kidona hong om a, Hushah khuami Sibbekai in mithagolte’ suanlekhakte khat ahi Sippai a that hi. Tua bangin Filistia mite kinuaisiah hi. </VERS>
            <VERS vnumber="5"> Tua ciangin Filistia mite tawh kidona omkik leuleu hi. Tua hi a, Jair’ tapa Elhanan in a teipi kung siamlawngpi cia a pha, Gath khuami Goliath’ sanggampa Lahmi a that hi. </VERS>
            <VERS vnumber="6"> Tua ciangin a khut langtuakah khutme guk a nei, a khe langtuakah zong kheme guk mah a nei, a vekpi-in sawmnih le li a nei, mi thalian khat a omna Gath-ah gal omkik hi. Tua mipa zong mithagolte’ sung pan a hong piang ahi hi. </VERS>
            <VERS vnumber="7"> Amah in Israel a to ciangin David’ sanggampa Shimea’ tapa Jonathan in amah that hi. </VERS>
            <VERS vnumber="8"> Hih mi thumte pen Gath-a mithagolte sung pan a hong piang ahi uh hi. David le a nasemte’ khutin amaute puk uh hi.</VERS>
        </CHAPTER>
        <CHAPTER cnumber="21">
            <VERS vnumber="1"> Satan in Israel mite gimsak nuam ahih manin Israel mi phazah a sim dingin David hanthawn hi. </VERS>
            <VERS vnumber="2"> Tua ahih ciangin David in Joab le galkap a ukte kiangah, “Pai un; Beersheba panin Dan ciang dong Israel mi phazah va sim unla, amaute a phazah ka theih nadingin kei kiangah thu hong zasak un,” a ci hi. </VERS>
            <VERS vnumber="3"> Ahih hangin Joab in, “Topa in a mite a zah za khatin behlap tahen! Ka to kumpipa aw, amaute khempeuh ka topa’ nasemte hi lo ahi uh hiam? Tua ahih ciangin bang hangin ka topa in hih kisam sa na hi hiam? Bang hangin Israel tungah mawhna tun ding na hi hiam?” a ci hi. </VERS>
            <VERS vnumber="4"> Ahih hangin kumpipa in Joab thuzawh hi. Tua ciangin Joab kihem khia-in Israel sung khempeuh ah pai a, tua ciangin Jerusalem-ah hong ciahkik hi. </VERS>
            <VERS vnumber="5"> Tua ciangin Joab in David kiangah mite a kigawm khit ciangin a phazah a pia hi. Israel khempeuh sungah gal kap thei ding mihing awn khat le sang khat om a, Judah sungah gal kap thei ding mi tul za le tul sawmsagih om hi. </VERS>
            <VERS vnumber="6"> Ahih hangin Joab in kumpipa’ thupiakna hoihsa het lo ahih manin a mi simna-ah Levi minam le Benjamin minamte hel lo hi.
            </VERS>
            <VERS vnumber="7"> Ahih hangin hih thu-ah Pasian lungkim lo a, amah in Israel-te vat gawp hi. </VERS>
            <VERS vnumber="8"> Tua ciangin David in Pasian kiangah, “Hih ka nasepna-ah nakpitakin ka khial hi. Tua ahih ciangin tu-in nang tungah kong thum hi; na nasem pa’ mawhna hong maisak in; bang hang hiam cih leh a haihuai mahmahin ka gamta kha khin hi,” a ci hi. </VERS>
            <VERS vnumber="9"> Tua ciangin Topa in David’ thumu pa Gad tungah thu gen a, </VERS>
            <VERS vnumber="10"> “Pai inla David kiangah, ‘Topa in hih bangin ci hi: Nangma tungah thu thum kong pia hi. Nang tungah kong hih theih nadingin tuate khat teel in, ci hi,’ ci-in gen in” a ci hi. </VERS>
            <VERS vnumber="11"> Tua ahih ciangin David kiangah Gad hong pai-in ama tungah, “Topa in hih bangin ci hi, ‘Na lak ding khat teel in: </VERS>
            <VERS vnumber="12"> Kialpi kum thum sung, ahih kei leh na galte in nang hong sim gawp laitakin na galte mai-ah kha thum sung galtaina, ahih kei leh gam sungah pulnatna le Topa’ vantungmi in Israel sung khempeuh ah suksiatna ni thum sung a piangsak Topa’ namsau,’ ci hi. Tu-in kei hong sawl pa kiangah ka ciahpih ding dawnna ding khentel in,” a ci hi. </VERS>
            <VERS vnumber="13"> Tua ciangin David in Gad kiangah, “Keimah in lungkhamna lianpi khat ka tuak hi. Ama hehpihna lian mahmah ahih manin Topa’ khut sungah hong puksak inla, mihing’ khut sungah hong puksak kei in,” a ci hi.
            </VERS>
            <VERS vnumber="14"> Tua ahih ciangin Topa in Israel tungah pulnatna khat tungsak a, Israel mi tul sawmsagih puk hi. </VERS>
            <VERS vnumber="15"> Tua ciangin Pasian in a susia dingin Jerusalem-ah vantungmi sawl hi. Ahih hangin amah in a suksiat ding laitakin Topa in mu a, tua thusia-ah amah kisik hi. Tua ahih ciangin amah in a susia vantungmi kiangah, “Pha zo hi; tu-in khawl ta in,” a ci hi. Jebus mi Ornan’ ancilna gei-ah Topa’ vantungmi a din laitak ahi hi. </VERS>
            <VERS vnumber="16"> Tua ciangin David khuadak to a, leitung le vantung kikalah Topa’ vantungmi dingin, a khut sungah a kidoksa namsau khat omin Jerusalem tungah a zan mu hi. Tua ciangin David le a upate puanhampi silhin maipuk uh hi. </VERS>
            <VERS vnumber="17"> Tua ciangin David in Pasian kiangah, “Mi phazah a sim dingin thu a piapa keimah hi lo ka hi hiam? Khialin a gitloh gamtat mahmah pa keimah ka hi hi. Ahih hangin hih mite in bang gamtat khialhna nei ahi uh hiam? Topa ka Pasian aw, kong thum hi, keimah le ka innkuan gim hong pia in. Ahih hangin na mite tungah gimna tungsak kei in,” a ci hi.
            </VERS>
            <VERS vnumber="18"> Tua ciangin David paito-in Jebus mi Ornan’ ancilna phualah Topa ading biakna tau khat a lamna ding a gen dingin Topa’ vantungmi in Gad sawl hi. </VERS>
            <VERS vnumber="19"> Tua ahih ciangin Topa’ min tawh a gen Gad’ kammal bangin David paito hi. </VERS>
            <VERS vnumber="20"> Ornan le a tapa lite in mangbuh a cilcil laitakin a khuadak uhleh Topa’ vantungmi mu uh a, a tapa lite lau-in a bu uh hi. </VERS>
            <VERS vnumber="21"> Ornan kiangah David hong tun ciangin, Ornan khuadak a, David mu-in ancilna panin hong pai khia a, a mai leilam ngatin David tungah zahtakna a bawl hi. </VERS>
            <VERS vnumber="22"> Tua ciangin David in Ornan kiangah, “Mite kiang panin gimna a ven theih nadingin Topa ading biakna tau khat ka lam theih nadingin na ancilna mun hong pia in. A man a cingin piak dingin hong pia in,” a ci hi. </VERS>
            <VERS vnumber="23"> Tua ciangin Ornan in David kiangah, “La in; ka to kumpipa in hoih na sak bangin hih in. Meihal biaknate-a zat dingin bawngtalte, a sing dingin ancilna singte le an tawh biak nadingin a mangbuhte kong pia hi. A vekpi-in kong pia hi,” a ci hi. </VERS>
            <VERS vnumber="24"> Ahih hangin Kumpi David in Ornan kiangah, “Hilo hi, a man a cing tawh kong lei ding hi. Topa adingin nangma a’ ka la kei dinga, keima sum bei loin meihal biaknate zong ka pia kei ding hi,” a ci hi. </VERS>
            <VERS vnumber="25"> Tua ahih ciangin David in Ornan’ tungah a mun lei nadingin kham shekel zaguk a gik a pia hi. </VERS>
            <VERS vnumber="26"> Tua ciangin David in tua lai-ah Topa adingin biakna tau khat lamin meihal biaknate le thunuama biaknate bawlin Topa’ tungah thu ngen a, tua ciangin amah in a thungetna a piakna-in a meihal biakna a hal dingin vantung panin meikuang a piasuk hi. </VERS>
            <VERS vnumber="27"> Tua ciangin Topa’ thupiakna tawh vantungmi in a namsau a pai sungah a siatkik hi.
            </VERS>
            <VERS vnumber="28"> Tua hunin, Jebus mi Ornan’ ancilna phualah ama nget thu Topa in a piakna David in a muh ciangin amah in tua lai-ah a biakpiaknate a bawl hi. </VERS>
            <VERS vnumber="29"> Bang hang hiam cih leh Moses in gamlakah a bawl Topa’ biakbuk le meihal biakna tau pen tua hunin Gibeon mual dawnah omlai hi. </VERS>
            <VERS vnumber="30"> Ahih hangin amah in Topa’ vantungmi’ namsau kihta ahih manin Pasian tungah thu a dong dingin tua lai-ah David pai ngam lo hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> Tua ciangin David in, “Hih lai-ah Topa Pasian’ inn om dinga, hih lai-ah Israel mite’ meihal biakna tau om ding hi,” a ci hi.
            </VERS>
            <VERS vnumber="2"> Israel gam sunga om gamdang mite a kikaihkhop nadingun David in thu a pia hi. Tua ciangin amah in Pasian’ biakinn lam nadingin suangseeksate a bawl dingin suangseekte a koih hi. </VERS>
            <VERS vnumber="3"> David in kongpi kongkhak-a zat dingin siktukkilh le gak nadingin sik tampi koihin, teh zawh lohin sumngo tampi tak zong koih a, </VERS>
            <VERS vnumber="4"> taamtak singte sim zawh hi lo hi; bang hang hiam cih leh Sidon khuamite le Taia khuamite in David kiangah taamtak tampi tak puak uh hi. </VERS>
            <VERS vnumber="5"> Bang hang hiam cih leh David in, “Ka tapa Solomon khangno-in pumpi tawh sinna om nai lo a, Topa ading a kilam biakinn pen gam khempeuh ah minthanna le pahtawina-ah a lian mahmah ding ahi hi. Tua ahih ciangin tua biakinn dingin keimah ka kiging khol ding hi,” a ci hi. Tua ahih ciangin David in a sih ma-in na tampi tak koih khol hi.
            </VERS>
            <VERS vnumber="6"> Tua ciangin amah in a tapa Solomon sam a, Israel Pasian, Topa adingin biakinn khat a lam ding a gen hi. </VERS>
            <VERS vnumber="7"> David in Solomon kiangah, “Ka ta aw, Topa ka Pasian’ min dingin biakinn khat lam ding ka lungsimah om hi. </VERS>
            <VERS vnumber="8"> Ahih hangin kei’ tungah Topa’ thu hong tung a, ‘Nangmah in gal lianpipi tampi simin mi tampi na that hi. Nangmah in keima mai leitungah sisan tua zahta luangsak na hih manin ka min dingin biakinn na lam kei ding hi. </VERS>
            <VERS vnumber="9"> En in, nangma sung panin tapa khat hong piang dinga, amah pen lungnopna a nei mi hi ding hi. Keimah in a kimkot a, a galte khempeuh panin ama tungah lungnopna ka pia ding hi; bang hang hiam cih leh ama min Solomon hi dinga, ama hun sungin Israel tungah lungnopna le daihna ka pia ding hi. </VERS>
            <VERS vnumber="10"> Amah in keima min dingin biakinn khat lam ding hi. Amah ka tapa hi-in, kei, ama pa ka hi dinga, Israel sungah ama kumpi tokhom ka kipsak paisuak ding hi,’ hong ci hi. </VERS>
            <VERS vnumber="11"> Tu-in ka ta aw, amah in nangma thu a gensa bangin Topa na Pasian’ biakinn na lamna-ah na tangtun theih nadingin Topa in nang hong ompih tahen. </VERS>
            <VERS vnumber="12"> Amah in Israel tungah nang hong uksak ciangin Topa na Pasian’ thukham na zuih theih nadingin Topa in ngaihsut pilna le thutelna nang tungah hong pia tahen. </VERS>
            <VERS vnumber="13"> Tua ciangin Israel-te adingin Topa in Moses a piak thukhamte le biakna ngeina kipte zuih ding na kidop nakleh na maavang ding hi. Thakhauh inla hang in. Lau kei inla lungkia kei in. </VERS>
            <VERS vnumber="14"> Nakpi taka hanciamna le gimna lianpi tawh Topa’ biakinn dingin kham talen tul zakhat, ngun talen awn khat le tehzawh lohin sumngo le sik ka koih khinzo hi; bang hang hiam cih leh tam mahmah hi; sing le suang zong ka koih zo hi. Nangmah in hihte na behlap ding hi. </VERS>
            <VERS vnumber="15"> Nangmah in na a sem ding mi tampi na nei hi; suangseekte, leilesuang innlam siamte, khutsiamte le sim zawh lohin siamna nam khempeuh a nei, </VERS>
            <VERS vnumber="16"> kham, ngun, sumngo le sik sep a siamte na nei ding hi. Kithawi inla sem in! Topa in nang hong ompih tahen!” a ci hi.
            </VERS>
            <VERS vnumber="17"> Israel makaite khempeuh in zong a tapa Solomon a huhna ding David in thu pia a, </VERS>
            <VERS vnumber="18"> “Topa na Pasian uh note tawh hong om hi lo ahi hiam? Amah in na kiim khempeuh uhah lungnopna hong pia hi lo ahi hiam? Bang hang hiam cih leh amah in gam sunga teeng mite keima khut sungah hong pia khin a, Topa le ama mite’ mai-ah gam sung khempeuh kinuaisiah hi. </VERS>
            <VERS vnumber="19"> Tu-in Topa na Pasian uh a zong dingin na ngaihsutna uh le na lungsim uh kipsak un. Topa’ min dingin a kilam biakinn sungah Topa’ Thuciamna Singkuang le Pasian’ umlebeel siangthote a kipaipih theih nadingin kithawi unla Topa Pasian’ biakinn lam un,” a ci hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> Tu-in David teekin kum tampi pha a, amah in Israel tungah kumpi-in a tapa Solomon a koih hi.
            </VERS>
            <VERS vnumber="2"> David in Israel makai khempeuh le siampite le Levi mite a khawm hi. </VERS>
            <VERS vnumber="3"> Levi mite kum sawmthum panin a tungsiah teeng kisim a, a vekpi-in pasal tul sawmthum le tulgiat pha hi. </VERS>
            <VERS vnumber="4"> David in, “Hihte sung panin tul sawmnih le tulli in Topa’ biakinn sungah nasep uk dinga, tulguk pen mangte le thukhente hi dinga, </VERS>
            <VERS vnumber="5"> tulli kongcingte le tulli in phatna dinga ka bawlsa lasaknate tawh Topa tungah phatna pia ding uh hi,” a ci hi. </VERS>
            <VERS vnumber="6"> Tua ciangin David in Levi mite a behbehin pawl thum suah a, tuate pen: Gershom pawl, Kohath pawl le Merari pawl ahi uh hi.
            </VERS>
            <VERS vnumber="7"> Gershom’ tapate: Ladan le Shimei ahi uh hi. </VERS>
            <VERS vnumber="8"> Ladan’ tapate: A ukpi Jehiel le Zetham le Joel, thum pha uh hi. </VERS>
            <VERS vnumber="9"> Shimei’ tapate: Shelomoth, Haziel le Haran, thum pha uh hi. Hihte pen Ladan’ beh lutangte ahi uh hi. </VERS>
            <VERS vnumber="10"> Tua ciangin Shimei’ tapate: Jahath, Zina, Jeush le Beriah ahi uh hi. Hih lite pen Shimei’ tapate ahi uh hi. </VERS>
            <VERS vnumber="11"> Jahath a ukpi hi-in, Zina a nihna ahi hi. Ahih hangin Jeush le Beriah-te in tapa tampi nei lo uh ahih manin innkuan khat kisuak sakin sim khatin kisim khawm uh hi.
            </VERS>
            <VERS vnumber="12"> Kohath’ tapate: Amram, Izhar, Hebron le Uzziel, li pha uh hi. </VERS>
            <VERS vnumber="13"> Amram’ tapate: Aaron le Moses ahi uh hi. Amah le a tapate in Topa’ mai-ah paknamtui a hal tawntung ding le ama na semin ama min tawh thupha a piak tawntung theih nadingin a siangtho pen nate a ap dingin Aaron kituam koih hi. </VERS>
            <VERS vnumber="14"> Ahih hangin Pasian’ mipa Moses’ tapate ahihleh Levi minamte lakah kisim hi. </VERS>
            <VERS vnumber="15"> Moses’ tapate: Gershom le Eliezer ahi uh hi. </VERS>
            <VERS vnumber="16"> Gershom’ tapate lakah Shebuel a ukpi ahi hi. </VERS>
            <VERS vnumber="17"> Eliezer’ tapa Rehabiah zong a ukpi ahi hi. Eliezer in tapa dang nei lo a, ahih hangin Rehabiah’ tapate tam mahmah hi. </VERS>
            <VERS vnumber="18"> Kohath’ tapa nihna Izhar’ tapate lakah Shelomoth a ukpi ahi hi. </VERS>
            <VERS vnumber="19"> Kohath’ tapa thumna Hebron’ tapate lakah: Jeriah a ukpi, Amariah a nihna, Jahaziel a thumna le Jekameam a lina ahi hi. </VERS>
            <VERS vnumber="20"> Kohath’ tapa lina Uzziel’ tapate lakah: Mikah a ukpi le Isshiah a nihna ahi hi.
            </VERS>
            <VERS vnumber="21"> Merari’ tapate: Mahli le Mushi ahi hi. Mahli’ tapate: Eleazar le Kish ahi hi. </VERS>
            <VERS vnumber="22"> Eleazar in tapa nei loin si a, tanu bek nei hi. Amau’ tanau, Kish tapate in amaute teenpih uh hi. </VERS>
            <VERS vnumber="23"> Mushi’ tapate: Mahli, Eder le Jeremoth, thum pha uh hi.
            </VERS>
            <VERS vnumber="24"> Hihte pen Topa’ biakinn nasepna-ah na a sem ding, kum sawmnih panin a tungsiah, a milipin a minin a mi phazah zui-in a kiciamtehna bangin beh lutangte, a behbehin Levi suante ahi hi. </VERS>
            <VERS vnumber="25"> Bang hang hiam cih leh David in, “Israel Pasian, Topa in a mite tungah lungnopna piazo a, Jerusalem-ah amah om tawntung ta hi. </VERS>
            <VERS vnumber="26"> Tua ahih ciangin Levi mite in puanbuk hitaleh tua tawh kisai nasepna ding nate khat peuhpeuh hitaleh a puak ding uh kisam nawn lo hi,” a ci hi. </VERS>
            <VERS vnumber="27"> Bang hang hiam cih leh David’ thupiakna a nunung pen tawh a kisim hihte pen kum sawmnih panin a tungsiah Levi mi a phazah ahi hi. </VERS>
            <VERS vnumber="28"> “Ahih hangin amaute’ nasep ding pen Topa’ biakinn nasepna-ah Aaron’ suante huhin, biakinn tualte le biakinn deite kemin, biakna na khempeuh a siangthosak ding le Pasian’ biakinn nasepna-ah hih ding khat peuhpeuh a sem ding uh ahi hi. </VERS>
            <VERS vnumber="29"> Ompihna Anlum, an tawh biak nadingin annel, silngo sawh loh anlum moh, a ki-em piakna, sathau tawh a kihel piakna le a tam tehna ahih kei leh a lian tehna nasep khempeuh zong a huh ding uh ahi hi. </VERS>
            <VERS vnumber="30"> Tua ciangin amaute zingsang simin ding ding uh a, lungdamna ko-in Topa phatin, nitakin zong tua bangmahin hih ding uh a, </VERS>
            <VERS vnumber="31"> a mal zah a kisam bangin Sabbath nite, Khadet nite le pawi nite-in Topa tungah meihal biakna a kipiak peuhpeuh ciangin a tawntungin Topa’ mai-ah om ding uh hi. </VERS>
            <VERS vnumber="32"> Tua bangin amaute in kikhopna puanbuk le biakinn kemin, Topa’ biakinn nasepna-ah amau’ behte ahi Aaron’ suante huh ding uh hi,” a ci hi.
            </VERS>
        </CHAPTER>
        <CHAPTER cnumber="24">
            <VERS vnumber="1"> Aaron’ suante a kisehkhennate hih bang ahi hi. Aaron’ tapate: Nadab, Abihu, Eleazar le Ithamar ahi uh hi. </VERS>
            <VERS vnumber="2"> Ahih hangin a pa uh a sih ma-in Nadab le Abihu si-in ta nei lo uh ahih manin Eleazar le Ithamar-te siampi suak uh hi. </VERS>
            <VERS vnumber="3"> Eleazar’ suan Zadok le Ithamar’ suan Ahimelek’ huhna tawh David in amau’ nasepna-ah a kiseh bangin Aaron’ suante a koih hi. </VERS>
            <VERS vnumber="4"> Ithamar’ suante lak sangin Eleazar’ suante lakah ukpi tam om zaw ahih manin, amaute in Eleazar’ suante pawl sawm le guk suahin, Ithamar’ suante pawl giat suah uh hi. </VERS>
            <VERS vnumber="5"> Eleazar’ suante le Ithamar’ suante lakah biakinn uliante le Pasian’ uliante om tuak uh ahih manin amaute in a kibangin aisanna tawh amaute koih uh hi. </VERS>
            <VERS vnumber="6"> Tua ciangin Levi mi Nethanel’ tapa ahi lai-at pa Shemaiah in kumpipa, uliante, siampi Zadok, Abiathar’ tapa Ahimelek, siampite le Levi mi beh lutangte’ omna-ah amaute ciamteh hi. Eleazar’ suante-a’ dingin khat kiteelin, tua ciangin Ithamar’ suante adingin khat kiteel a, kilaihsak niloh uh hi.
            </VERS>
            <VERS vnumber="7"> Aisanna a masa pen Jehoiarib tung, a nihna Jedaiah tung, </VERS>
            <VERS vnumber="8"> a thumna Harim tung, a lina Seorim tung, </VERS>
            <VERS vnumber="9"> a ngana Malkhijah tung, a gukna Mijamin tung, </VERS>
            <VERS vnumber="10"> a sagihna Hakkoz tung, a giatna Abijah tung, </VERS>
            <VERS vnumber="11"> a kuana Jeshua tung, a sawmna Shekaniah tung, </VERS>
            <VERS vnumber="12"> a sawm le khatna Eliashib tung, a sawm le nihna Jakim tung, </VERS>
            <VERS vnumber="13"> a sawm le thumna Huppah tung, a sawm le lina Jeshebeab tung, </VERS>
            <VERS vnumber="14"> a sawm le ngana Bilgah tung, a sawm le gukna Immer tung, </VERS>
            <VERS vnumber="15"> a sawm le sagihna Hezir tung, a sawm le giatna Happizzez tung, </VERS>
            <VERS vnumber="16"> a sawm le kuana Pethahiah tung, a sawmnihna Jehezkel tung, </VERS>
            <VERS vnumber="17"> a sawmnih le khatna Jakhin tung, a sawmnih le nihna Gamul tung, </VERS>
            <VERS vnumber="18"> a sawmnih le thumna Delaiah tung, a sawmnih le lina Maaziah tungah a tu hi. </VERS>
            <VERS vnumber="19"> Hihte in Israel Topa Pasian in amah a thupiak bangin a pupi uh Aaron in amaute-a’ dingin a kipsaksa ngeina bangin Topa’ biakinn sungah a pai dingin amau’ nasep uh ahi a kiseh nasep nei uh hi.
            </VERS>
            <VERS vnumber="20"> Tua ciangin Levi suante a omlaite lakah: Aram’ suante sung panin Shubael’ suante Jehdeiah ahi hi.
            </VERS>
            <VERS vnumber="21"> Rehabiah’ suante sung panin Isshiah a ukpi ahi hi.
            </VERS>
            <VERS vnumber="22"> Izhar’ suante sung panin Shelomoth’ suante Jahath ahi hi.
            </VERS>
            <VERS vnumber="23"> Hebron’ suante lakah: Jeriah a ukpi, Amariah a nihna, Jahaziel a thumna, Jekameam a lina ahi hi.
            </VERS>
            <VERS vnumber="24"> Uzziel’ suante sung panin Mikah’ suante Shamir ahi hi.
            </VERS>
            <VERS vnumber="25"> Isshiah’ suante sung panin Zekhariah ahi hi. Mikah’ sanggampa pen Isshiah ahi hi.
            </VERS>
            <VERS vnumber="26"> Merari’ suante: Mahli, Mushi le Jaaziah ahi hi. </VERS>
            <VERS vnumber="27"> Merari’ suante Jaaziah sung panin Beno, Shoham, Zakkur le Ibri ahi hi. </VERS>
            <VERS vnumber="28-29"> Mahli in tapa nih, Eleazar le Kish nei hi. Eleazar in tapa nei lo a, Kish in Jerahmeel a kici tapa khat nei hi. </VERS>
            <VERS vnumber="30"> Mushi’ tapate: Mahli, Eder le Jerimoth ahi uh hi. Hihte pen a beh tawh kizui-in Levi’ suante ahi uh hi. </VERS>
            <VERS vnumber="31"> Hihte in zong a behte uh ahi Aaron’ suante mah bangin Kumpi David, Zadok, Ahimelek, siampite le Levi mi beh lutangte’ muhna-ah beh lutangte le a nau pasalte khat ciat in a kibangin aisanna tawh nasep tavuan a la uh hi.</VERS>
        </CHAPTER>
        <CHAPTER cnumber="25">
            <VERS vnumber="1"> David le nasepna ah a ukpite in zong laiza lasaknate, harp lasaknate le daltuahte tawh Pasian thu a gen dingin Asaf, Heman le Jeduthun-te’ tapate pawlkhat nasepna-a dingin koihtuam uh hi. Na a semte le amau’ nasepte:
            </VERS>
            <VERS vnumber="2"> Asaf’ tapate sung panin: Kumpipa’ makaihna nuai-ah Pasian’ thu a gen Asaf’ makaihna nuai-ah Asaf’ tapate Zakkur, Josef, Nethaniah le Asharelah ahi hi.
            </VERS>
            <VERS vnumber="3"> Jeduthun’ sung panin Jeduthun’ tapate: Lungdam kohna le Topa phatna-in laiza lasakna tawh thu a gen, a pa uh Jeduthun’ makaihna nuai-ah Gedaliah, Zeri, Jeshaiah, Shimei, Hashabiah le Mattithiah, guk pha uh hi.
            </VERS>
            <VERS vnumber="4"> Heman sung panin Heman’ tapate: Bukkiah, Mattaniah, Uzziel, Shebuel, Jerimoth, Hananiah, Hanani, Eliathah, Giddalti, Romamtiezer, Joshbekashah, Mallothi, Hothir le Mahazioth ahi hi. </VERS>
            <VERS vnumber="5"> Hihte khempeuh pen Pasian thuciamna bangin amah a pahtawi dingin kumpipa’ thumu pa Heman’ tapate ahi hi; bang hang hiam cih leh Pasian in Heman tungah tapa sawm le li le tanu thum pia hi. </VERS>
            <VERS vnumber="6"> Amaute khempeuh Pasian’ biakinn nasep nadingin Topa’ biakinn sungah daltuahte, harp lasaknate le laiza lasaknate tawh la lamsangah a pa uh ukna nuai-ah om uh hi. Asaf, Jeduthun le Heman-te pen kumpipa’ thupiakna nuai-ah om uh hi.
            </VERS>
            <VERS vnumber="7"> A Levi mipihte uh tawh Topa ading lasakna lamah sinna a nei a siam mi a vekpi-in zanih le sawmgiat le giat ahi hi. </VERS>
            <VERS vnumber="8"> Tua ciangin a neu a lian, sia le a sinte a kibangin, amaute in amau’ nasep ding uh ai a san uh hi.
            </VERS>
            <VERS vnumber="9"> Asaf’ behte adingin ai masa Josef tungah tu hi. A nihna Gedaliah, a sanggamte le a tapate, sawm le nih tung tu hi.
            </VERS>
            <VERS vnumber="10"> A thumna Zakkur, a tapate le a sanggamte, sawm le nih tung tu hi.
            </VERS>
            <VERS vnumber="11"> A lina Izri, a tapate le a sanggamte, sawm le nih tung tu hi.
            </VERS>
            <VERS vnumber="12"> A ngana Nethaniah, a tapate le a sanggamte, sawm le nih tung tu hi.
            </VERS>
            <VERS vnumber="13"> A gukna Bukkiah, a tapate le a sanggamte, sawm le nih tung tu hi.
            </VERS>
            <VERS vnumber="14"> A sagihna Jesharelah, a tapate le a sanggamte, sawm le nih tung tu hi.
            </VERS>
            <VERS vnumber="15"> A giatna Jeshaiah, a tapate le a sanggamte, sawm le nih tung tu hi.
            </VERS>
            <VERS vnumber="16"> A kuana Mattaniah, a tapate le a sanggamte, sawm le nih tung tu hi.
            </VERS>
            <VERS vnumber="17"> A sawmna Shimei, a tapate le a sanggamte, sawm le nih tung tu hi.
            </VERS>
            <VERS vnumber="18"> A sawm le khatna Azarel, a tapate le a sanggamte, sawm le nih tung tu hi.
            </VERS>
            <VERS vnumber="19"> A sawm le nihna Hashabiah, a tapate le a sanggamte, sawm le nih tung tu hi.
            </VERS>
            <VERS vnumber="20"> A sawm le thumna Shubael, a tapate le a sanggamte, sawm le nih tung tu hi.
            </VERS>
            <VERS vnumber="21"> A sawm le lina Mattithiah, a tapate le a sanggamte, sawm le nih tung tu hi.
            </VERS>
            <VERS vnumber="22"> A sawm le ngana Jeremoth, a tapate le a sanggamte, sawm le nih tung tu hi.
            </VERS>
            <VERS vnumber="23"> A sawm le gukna Hananiah, a tapate le a sanggamte, sawm le nih tung tu hi.
            </VERS>
            <VERS vnumber="24"> A sawm le sagihna Joshbekashah, a tapate le a sanggamte, sawm le nih tung tu hi.
            </VERS>
            <VERS vnumber="25"> A sawm le giatna Hanani, a tapate le a sanggamte, sawm le nih tung tu hi.
            </VERS>
            <VERS vnumber="26"> A sawm lekuana Mallothi, a tapate le a sanggamte, sawm le nih tung tu hi.
            </VERS>
            <VERS vnumber="27"> A sawmnihna Eliathah, a tapate le a sanggamte, sawm le nih tung tu hi.
            </VERS>
            <VERS vnumber="28"> A sawmnih le khatna Hothir, a tapate le a sanggamte, sawm le nih tung tu hi.
            </VERS>
            <VERS vnumber="29"> A sawmnih le nihna Giddalti, a tapate le a sanggamte, sawm le nih tung tu hi.
            </VERS>
            <VERS vnumber="30"> A sawmnih le thumna Mahazioth, a tapate le a sanggamte, sawm le nih tung tu hi.
            </VERS>
            <VERS vnumber="31"> A sawmnih le lina Romamtiezer, a tapate le a sanggamte, sawm le nih tung a tu hi.
            </VERS>
        </CHAPTER>
        <CHAPTER cnumber="26">
            <VERS vnumber="1"> Kongcingte le a Ukte Kongcingte a kisehkhenna hih bang ahi hi: Korah behte, Asaf’ innkuan sung panin Kore’ tapa Meshelemiah ahi hi.
            </VERS>
            <VERS vnumber="2"> Meshelemiah’ tapate: Zekhariah a tacil, Jediael a nihna, Zebadiah a thumna, Jathniel a lina, </VERS>
            <VERS vnumber="3"> Elam a ngana, Jehohanan a gukna, Eliehoenai a sagihna ahi hi.
            </VERS>
            <VERS vnumber="4"> Obededom’ tapate: Shemaiah a tacil, Jehozabad a nihna, Joah a thumna, Sakar a lina, Nethanel a ngana, </VERS>
            <VERS vnumber="5"> Ammiel a gukna, Issakhar a sagihna, Peullethai a giatna ahi hi. </VERS>
            <VERS vnumber="6"> Ama tapa upa pen Shemaiah sung panin zong a beh sungah ukte ahi tapate a suak hi; bang hang hiam cih leh amaute pen siamna lian a nei mite ahi uh hi. </VERS>
            <VERS vnumber="7"> Shemaiah’ tapate: Othni, ael, Obed le a sanggamte siamna a nei ahi Elzabad, Elihu le Shemakhiah ahi hi. </VERS>
            <VERS vnumber="8"> Hihte khempeuh pen Obededom’ tapate le amau’ tapate le a sanggamte uh tawh, nasep nadingin siamna a nei mi kician ahi uh hi. Obededom sung panin sawmguk le nih pha uh hi.
            </VERS>
            <VERS vnumber="9"> Meshelemiah in siamna a nei tapate le sanggamte, sawm le giat nei hi.
            </VERS>
            <VERS vnumber="10"> Merari innkuan sung panin Hosah’ tapate: Shimri a ukpi (amah tacil ahih loh hangin a pa in a ukpi-in amah bawl hi), </VERS>
            <VERS vnumber="11"> Hilkiah a nihna, Tebaliah a thumna, Zekhariah a lina ahi hi. Hosah’ tapate le a sanggamte khempeuh sawm le thum a pha uh hi.
            </VERS>
            <VERS vnumber="12"> Innkuan pasal lutangte pen kongcingte ahi uh hi. Amaute in a sanggamte uh tawh Topa’ biakinn sungah nasep nei uh hi. </VERS>
            <VERS vnumber="13"> Amaute in a neu a lian a kibangin a pate uh innkuankuanin amau’ kongpi cin ding ai san uh hi. </VERS>
            <VERS vnumber="14"> Nisuahna lama dingin ai, Shelemiah tungah tu hi. A tapa, a pil thulamlak pa Zekhariah adingin zong ai san uh a, leilu lama dingin ai pha hi. </VERS>
            <VERS vnumber="15"> Obededom adingin leitaw lamah hong suak a, a tapa tungah vankoihna inndei kipia hi. </VERS>
            <VERS vnumber="16"> Shuppim le Hosah adingin lampi a paitohna, Shallekheth kongpi san, nitumna lamah kia hi. Galvil le galvil kimaituah uh hi. </VERS>
            <VERS vnumber="17"> Vankoihna inndei kongah nih nihin a om mah bangin nisimin nisuahna lamah guk omin, nisim mahin leitaw lamah li om hi. </VERS>
            <VERS vnumber="18"> Tua ciangin nitumna lama om lampi inn-a dingin a lampi-ah li omin a inn-ah nih om hi. </VERS>
            <VERS vnumber="19"> Hihte pen Korah mite le Merari’ tapate lakah kongcingte a kisehkhenna ahi hi.
            </VERS>
            <VERS vnumber="20"> Tua ciangin Levi mite sung panin Ahijah in Pasian’ biakinn vanmanpha koihnate le a ki-ap letsong koihnate uk hi. </VERS>
            <VERS vnumber="21"> Gershon-te beh sung panin Ladan pen innkuan tampi a piankhiatna mi khat hi a, Jehiel innkuante zong ama sung panin a piang ahi hi.
            </VERS>
            <VERS vnumber="22"> Jehiel’ tapa Zetham le a sanggampa Joel in Topa’ biakinn vanmanpha koihnate uk uh hi. </VERS>
            <VERS vnumber="23"> Amram mite, Izhar mite, Hebron mite le Uzziel mite sung panin: </VERS>
            <VERS vnumber="24"> Moses’ tapa Gershom-te beh sung panin Shebuel pen vanmanpha koihna a ukte lakah a ukpi ahi hi. </VERS>
            <VERS vnumber="25"> Gershom’ sanggam Eliezer’ suan Shelomith tawh zong beh kinai ahi hi. Eliezer’ sung panin a tapa Rehabiah, a tapa Jeshaiah, a tapa Joram, a tapa Zikri, a tapa Shelomith ahi hi. </VERS>
            <VERS vnumber="26"> Hih Shelomith le a sanggamte in, Kumpi David, beh lutangte le a tultul le a zaza-a uk uliante le galkap a ukte in a ap uh ahi, a ki-ap letsongte a kikoihna khempeuh uk uh hi. </VERS>
            <VERS vnumber="27"> Gal sungah a ngah uh van kinusiate sung panin Topa’ biakinn puah nadingin amaute in letsongte ap uh hi. </VERS>
            <VERS vnumber="28"> Thumu pa Samuel, Kish’ tapa Saul, Ner’ tapa Abner le Zeruiah’ tapa Joab in a apsate khempeuh zong, a ki-ap letsong khempeuh Shelomith le a sanggamte’ kepna sungah om hi.
            </VERS>
            <VERS vnumber="29"> Izhar mite sung panin Khenaniah le a tapate pen Israel adingin uliante le thukhente-in a pualam nasepna-ah kiseh hi. </VERS>
            <VERS vnumber="30"> Hebron mite sung panin Hashabiah le a sanggamte, siamna a nei mihing tulkhat le zasagih in Jordan nitumna lam Israel tungah Topa’ nasepna khempeuh le kumpipa’ nasepna-ah uk uh hi. </VERS>
            <VERS vnumber="31"> Hebron mite sung panin Jerijah a ukpi ahi hi. (David’ uk a kum sawmlina kumin kikantelna bawl uh a, Gilead gam sung Jazer-ah amaute sung panin siamna lian a nei mihing kimu hi.) </VERS>
            <VERS vnumber="32"> Kumpi David in Jerijah le a sanggamte, siamna a nei mihing tulnih le zasagih, a beh sungah lutang ahite pen Pasian tawh a kisai na khempeuh le kumpipa’ vaite-ah, Reuben mite, Gad mite le Manasseh minam alangte tungah a uk dingin a seh hi.
            </VERS>
        </CHAPTER>
        <CHAPTER cnumber="27">
            <VERS vnumber="1"> Tu-in Israel mite, beh lutangte, a tul le a za-a a ukte le khen khatah mi tul sawmnih le tulli a om, kum tawntung kha khat khit kha khat hong tungin a kuan khia a khente tawh kisai-in na khempeuh ah kumpipa’ na a sem a uliante:
            </VERS>
            <VERS vnumber="2"> A kha masa sungin Zabdiel’ tapa Jashobeam a khen masa a uk hi a, ama khen sungah mi tul sawmnih le tulli om hi. </VERS>
            <VERS vnumber="3"> Amah pen Perez’ suanlekhak hi a, a kha masa sungin galkap a ukte khempeuh a ukpi ahi hi.
            </VERS>
            <VERS vnumber="4"> A kha nihna sungin Ahoh-te beh Dodai a khen a ukpi hi a, ama khen sungah tul sawmnih le tulli om hi.
            </VERS>
            <VERS vnumber="5"> A kha thumna sungin siampi Jehoiada’ tapa Benaiah a ukpi hi a, ama khen sungah tul sawmnih le tulli om hi. </VERS>
            <VERS vnumber="6"> Hih pa pen mihing sawmthumte sungah a thahat, mihing sawmthumte a uk Benaiah hi a, ama tapa Ammizabad pen ama khen a ukpa ahi hi.
            </VERS>
            <VERS vnumber="7"> A kha lina sungin Joab sanggampa Asahel hi a, ama nungah amah a laih dingin a tapa Zebadiah om hi. Ama khen sungah mi tul sawmnih le tulli om hi.
            </VERS>
            <VERS vnumber="8"> A kha ngana sungin Izrah-te beh Shamhuth hi a, ama khen sungah tul sawmnih le tulli om hi.
            </VERS>
            <VERS vnumber="9"> A kha gukna sungin Tekoa khuami Ikkesh’ tapa Ira hi a, ama khen sungah tul sawmnih le tulli om hi.
            </VERS>
            <VERS vnumber="10"> A kha sagihna sungin Efraim suante sung panin Pelon khuami Helez hi a, ama khen sungah tul sawmnih le tulli om hi.
            </VERS>
            <VERS vnumber="11"> A kha giatna sungin Jerah mi sung panin Hushah khuami Sibbekai hi a, ama khen sungah tul sawmnih le tulli om hi.
            </VERS>
            <VERS vnumber="12"> A kha kuana sungin Benjamin mi sung panin Anathoth khuami Abiezer hi a, ama khen sungah tul sawmnih le tulli om hi.
            </VERS>
            <VERS vnumber="13"> A kha sawmna sungin Zerah mi sung panin Netofah khuami Maharai hi a, ama khen sungah tul sawmnih le tulli om hi.
            </VERS>
            <VERS vnumber="14"> A kha sawm le khatna sungin Efraim suante sung panin Pirathon khuami Benaiah hi a, ama khen sungah tul sawmnih le tulli om hi.
            </VERS>
            <VERS vnumber="15"> A kha sawm le nihna sungin Othniel’ suante sung panin Netofah khuami Heldai hi a, ama khen sungah tul sawmnih le tulli om hi.
            </VERS>
            <VERS vnumber="16"> Israel minamte tungah a ukpite: Reuben mite adingin Zikri’ tapa Eliezer ahi hi. Simeon mite adingin Maakah’ tapa Shefatiah ahi hi.
            </VERS>
            <VERS vnumber="17"> Levi mite adingin Kemuel’ tapa Hashabiah ahi hi. Aaron mite adingin Zadok ahi hi.
            </VERS>
            <VERS vnumber="18"> Judah mite adingin David’ sanggamte’ sung panin Elihu ahi hi. Issakhar mite adingin Mikhael’ tapa Omri ahi hi.
            </VERS>
            <VERS vnumber="19"> Zebulun mite adingin Obadiah’ tapa Ishmaiah ahi hi. Naftali mite adingin Azriel’ tapa Jeremoth ahi hi.
            </VERS>
            <VERS vnumber="20"> Efraim mite adingin Azariah’ tapa Hoshea ahi hi. Manasseh minam a langte adingin Pedaiah’ tapa Joel ahi hi.
            </VERS>
            <VERS vnumber="21"> Gilead gam sunga Manasseh minam alangte adingin Zekhariah’ tapa Iddo ahi hi. Benjamin mite adingin Abner’ tapa Jaasiel ahi hi.
            </VERS>
            <VERS vnumber="22"> Dan mite adingin Jehoram’ tapa Azarel ahi hi. Hihte pen Israel minamte’ makaite ahi uh hi. </VERS>
            <VERS vnumber="23"> Israel mite vantung aksi zahin a tamin a bawlna ding Topa in thu ciam khin ahih manin David in kum sawmnih le a nuaisiah mite sim lo hi. </VERS>
            <VERS vnumber="24"> Zeruiah’ tapa Joab in sim ding kipan a, ahih hangin zo man lo hi. Bang hang hiam cih leh hih thu hangin Israel tungah Pasian’ hehna hong tung a, Kumpi David’ khang tangthu sungah tua a kisimte kikhum lo hi.
            </VERS>
            <VERS vnumber="25"> Kumpipa’ vanmanpha a ukte: Kumpipa’ vanmanpha koihnate-ah Adiel’ tapa Azmaveth ahi hi. Gam sunga vanmanpha koihnate, khuapi sungate, khuaneute le tausangte sunga omte tungah Uzziah’ tapa Jonathan ahi hi.
            </VERS>
            <VERS vnumber="26"> Lo khawh nasep a sem mite tungah Khelub’ tapa Ezri ahi hi.
            </VERS>
            <VERS vnumber="27"> Leenggui lote tungah Ramah khuami Shimei ahi hi. Leenggui lo panin a piang leenggahzu koihnate tungah Shifmoth khuami Zabdi ahi hi.
            </VERS>
            <VERS vnumber="28"> Shefelah gam sunga om oliv le theithek kungte tungah Gederah khuami Baalhanan ahi hi. Sathau koihnate tungah Joash ahi hi.
            </VERS>
            <VERS vnumber="29"> Sharon gam sungah a gamta ganhonte tungah Sharon khuami Shitrai ahi hi. Kuam sunga om ganhonte tungah Adlai’ tapa Shafat ahi hi.
            </VERS>
            <VERS vnumber="30"> Kalaohte tungah Ishmael mi Obil ahi hi. La a nute tungah Meronoth khuami Jehdeiah ahi hi. Tuuhonte tungah Hagri mi Jaziz ahi hi. </VERS>
            <VERS vnumber="31"> Hihte khempeuh pen Kumpi David’ neihsa a kemte ahi hi.
            </VERS>
            <VERS vnumber="32"> David’ pano Jonathan pen thu thei mi le lai thei mi ahih manin thu lamlak pa ahi hi. Amah le Hakmoni’ tapa Jehiel in kumpipa’ tapate cing uh hi. </VERS>
            <VERS vnumber="33"> Ahithofel pen kumpipa’ thu lamlak pa hi a, Arkhi mi Hushai pen kumpipa’ lawmpa ahi hi. </VERS>
            <VERS vnumber="34"> Ahithofel a sih ciangin Benaiah’ tapa Jehoiada le Abiathar in laih uh hi. Joab pen kumpipa’ galkapte a ukpa ahi hi.
            </VERS>
        </CHAPTER>
        <CHAPTER cnumber="28">
            <VERS vnumber="1"> David in Jerusalem-a Israel-te lakah zaneite, minamte sungah zaneite, kumpipa’ na a sem a khente sungah uliante, a tultul a a ukte, a zaza-a a ukte, neihsa khempeuh le kumpipa’ ganhingte le a tapate a kemte pen, kumpi inn-a zaneite, a thahat mite le gal a hang tawntungte khempeuh tawh a khawm hi. </VERS>
            <VERS vnumber="2"> Tua ciangin Kumpi David a khe-in dingto-in, “Ka sanggamte le ka mite aw, ka thugen hong za un. Topa’ Thuciamna Singkuang ading le i Pasian’ khengak nadingin tawlngakna biakinn khat lam ding ka lungsim sungah om a, a lamna ding ka kiging hi. </VERS>
            <VERS vnumber="3"> Ahih hangin Pasian in kei kiangah, ‘Nang pen galhang khat hi-in sisan tampi luangsak na hih manin keima min dingin biakinn na lam thei kei ding hi,’ hong ci hi. </VERS>
            <VERS vnumber="4"> Ahi zongin Israel Topa Pasian in Israel tungah kumpi ahi tawntung dingin ka pa’ innkuan khempeuh panin kei hong teel hi; bang hang hiam cih leh amah in makai-in Judah teel a, tua ciangin Judah innkuan panin ka pa’ innkuan teel a, tua ciangin ka pa’ tate lak panin Israel khempeuh tungah kumpi-in kei hong bawl ding kei tungah amah lungkim hi. </VERS>
            <VERS vnumber="5"> Tua ciangin ka tapate khempeuh lak panin (bang hang hiam cih leh Topa in kei tungah tapa tampi hong pia hi) Israel-te a ukin Topa’ kumpi tokhom tungah a tu dingin amah in ka tapa Solomon teel khin hi. </VERS>
            <VERS vnumber="6"> Amah in kei kiangah, ‘Ka biakinn le a inntualte a bawl ding pa pen na tapa Solomon ahi hi; bang hang hiam cih leh ka tapa dingin amah ka teel khin a, kei pen ama pa ka hi ding hi. </VERS>
            <VERS vnumber="7"> Amah in ka thupiaknate le ka biakna ngeina kipte tuni-a mah bangin zuih ding a ngaihsut paisuak nakleh ama kumpi gam ka kipsak tawntung ding hi,’ hong ci hi. </VERS>
            <VERS vnumber="8"> Tua ahih ciangin tu-in note in hih leitang hoih nei-in note’ khit na tate uh tungah gamh-in na nusiat tawntung theih nadingun Topa’ mai-ah kikhopna ahi Israel khempeuh’ muhna le i Pasian’ zakna-ah Topa na Pasian uh thupiaknate khempeuh zui-in zong un.
            </VERS>
            <VERS vnumber="9"> “Tu-in nang, ka tapa Solomon aw, na pa’ Pasian thei inla, na lungsim khempeuh le utna lungsim tawh ama na sem in; bang hang hiam cih leh Topa in lungsim sung zong a, ngimna le ngaihsutna khempeuh thei hi. Nangmah in amah na zon le nangmah in amah na mu ding hi. Ahih hangin amah na nusiat leh amah in nang hong paai khia paisuak ding hi. </VERS>
            <VERS vnumber="10"> Biakinn dingin inn khat a lam dingin Topa in nang hong teel khin ahih manin tu-in kingaihsun in; thahat inla sem in,” a ci hi.
            </VERS>
            <VERS vnumber="11"> Tua ciangin David in a tapa Solomon tungah biakinn innliim, a innte, a vanmanpha koihnate, a dawl tungnungte, a dei sung nungte le hehpihna tokhom adingin inndei a geelna; </VERS>
            <VERS vnumber="12"> le Topa’ inn a tualte adingin a lungsim ah a ngaihsut khempeuh, a kimkot a inndeite khempeuh, Pasian’ biakinn sung van manpha koihnate le a ki-ap letsongte ading van manpha koihnate; </VERS>
            <VERS vnumber="13"> siampite le Levi mi a khente le Topa’ biakinn sungah nasepna khempeuh ading; Topa’ biakinn sungah nasepna ding umlebeel khempeuh ading, </VERS>
            <VERS vnumber="14"> nasepna-ah zat ding kham tawh kibawl umlebeel khempeuh a gihna, nasepna-ah zat dingin ngun tawh kibawl umlebeelte a gihna, </VERS>
            <VERS vnumber="15"> nasepna-ah meivakkhuam a kizat ciatna bangin kham meivakkhuamte le a meivakte a gihna, a meivakkhuam le meivakte a gihna zah ciat, meivakkhuam khat le a meivakte ngun a gihna, </VERS>
            <VERS vnumber="16"> Ompihna Anlum adingin sabuai kham a gihna ciat, ngun sabuaite adingin ngun a gihna, </VERS>
            <VERS vnumber="17"> le sikkeute, kuangte le haite adingin kham citak a gihna; kham haipite le a gihna ciat, ngun haipite le a gihna ciat; </VERS>
            <VERS vnumber="18"> a kisiangsaksa kham tawh kibawl paknamtui biakna tau ding le a gihna zah ding a geelna; a khate uh zakin Topa’ Thuciamna Singkuang a khuh kherub-te’ kham leeng ding a geelna zong a pia hi. </VERS>
            <VERS vnumber="19"> Nasep ding khempeuh geelsa bangin sep dingin hih thu tawh kizui-in Topa’ genna bangin lai-in gelhna tawh amah in hihte khempeuh a siangin a hih hi.
            </VERS>
            <VERS vnumber="20"> Tua ciangin David in a tapa Solomon kiangah, “Thakhauhin hang inla sem in. Lau kei in; bang hang hiam cih leh Topa Pasian, keima Pasian nangawn nang tawh hong om hi. Topa’ biakinn sung nasepna khempeuh a kizawh matengin amah in nang hong tamasak lo dinga, hong nusia lo ding hi. </VERS>
            <VERS vnumber="21"> Tua ciangin Pasian’ biakinn-ah nasep khempeuh a sem dingin siampite le Levi mi a khente om hi. Nasepna khat peuhpeuhah siamna a nei mite in nasepna khempeuh ah nang hong huh ding hi. Uliante le mi khempeuh zong nangma thupiakna bangbangin gamta ding uh hi,” a ci hi.</VERS>
        </CHAPTER>
        <CHAPTER cnumber="29">
            <VERS vnumber="1"> Tua ciangin Kumpi David in a kikhawm khempeuhte kiangah, “Pasian in amah bek a teelsa ka tapa Solomon pen khangno-in pumpi tawh sinna om nai lo a, nasep ding pen lian mahmah hi. Bang hang hiam cih leh hih biakinn lianpi pen mihing ading hi lo a, Topa Pasian ading ahi hi. </VERS>
            <VERS vnumber="2"> Tua ahih ciangin ka Pasian’ biakinn dingin ka hih theihzah ciang, phuh dingin onik suang, suangpak, mel tuamtuam a nei suang, suangkang le suangmanpha nam khempeuh tampi takte banah kham zatna ding nate-ah kham, ngun zatna ding nate-ah ngun, sumngo zatna ding nate-ah sumngo, sik zatna ding nate-ah sik le sing zatna ding nate-ah sing ka koih khinzo hi. </VERS>
            <VERS vnumber="3"> Tua tham loin, a siangtho biakinn adingin ka koihte khempeuh banah, ngun le kham keima-a’ mahmah zong om a, ka Pasian’ biakinn ka ngaihsutna hangin ka Pasian’ inn-ah ka piakte: </VERS>
            <VERS vnumber="4"> Kawm zut nadingin Ofir gam kham ahi kham talen tulthum le a kisiangsaksa ngun talen tulsagih, </VERS>
            <VERS vnumber="5"> le siamneelte in a hih ding nasepna khempeuh adingin kham zatna ding nate-ah kham le ngun zatna ding nate-ah ngun ahi hi. Kua teng utna lungsim tawh Topa’ tungah tuni-in a mahmah kipia-in ki-ap ding na hi uh hiam?” a ci hi.
            </VERS>
            <VERS vnumber="6"> Tua ciangin beh lutangte in utthu-a piakna bawl uh a, minam makaite, a tul tul-a a ukte le a za za-a a ukte le kumpipa’ nasepna-ah a uk uliante in zong hih uh hi. </VERS>
            <VERS vnumber="7"> Amaute in Pasian’ biakinn nasep nadingin kham talen tulnga le kham darik tul sawm, ngun talen tul sawm, sumngo talen tul sawm le tulgiat le sik talen tul zakhat a pia uh hi. </VERS>
            <VERS vnumber="8"> Suangmanpha a nei peuhmah in Gershon mi Jehiel’ kepna sung, Topa’ biakinn sung vanmanpha koihna-ah a pia uh hi. </VERS>
            <VERS vnumber="9"> Tua ciangin hih mite in utna lungsim tawh pia uh ahih manin mite lungdam uh hi; bang hang hiam cih leh amaute in a lungsim khempeuh uh tawh Topa’ tungah pia ziahziah uh a, kumpi David zong nakpitakin a lungdam hi.
            </VERS>
            <VERS vnumber="10"> Tua ahih ciangin a kikhawmte khempeuh’ omna-ah David in Topa phat hi. David in, “Nang, Topa, ka pu uh Israel Pasian aw, a tawntungin thupha ngah ta in. </VERS>
            <VERS vnumber="11"> Topa aw, liatna, vangliatna, minthanna, gualzawhna le min liatnate nangma a’ ahi hi; bang hang hiam cih leh vantung le leitungah a om khempeuh zong nangma a’ ahi hi. Topa aw, kumpi gam nangma a’ hi a, tuate khempeuh tungah nang a lutangin hong kisangsak hi. </VERS>
            <VERS vnumber="12"> Hauhna le minphatna nangma kiang pan hong pai a, nangmah in na khempeuh tungah na uk hi. Na khut sungah vangliatna le minthanna om a, liatsakna ding le thakhauhsakna ding na khut sungah om hi. </VERS>
            <VERS vnumber="13"> Tu-in nangma tungah ka nuam uh hi, kote’ Pasian aw, a minthang na min ka phat uh hi.
            </VERS>
            <VERS vnumber="14"> “Ahih hangin kote in hih bangin utna tawh kong piak nadingun kei kua hi a, ka mite bang ahi hiam? Bang hang hiam cih leh na khempeuh nang kiang pan hong pai hi a, nangma a’ mah nang tungah a hong pia ka hi uh hi. </VERS>
            <VERS vnumber="15"> Bang hang hiam cih leh ka pu ka pate khempeuh uh mah bangin kote pen nangma mai-ah khualmite le pemtate ka hi uh hi. Ka hunte uh leitungah niliim bang hi a, sih ding ka pelh thei kei uh hi. </VERS>
            <VERS vnumber="16"> Topa kote’ Pasian aw, na min siangtho pahtawi nadingin nang ading biakinn lam nadingin ka piaksa uh hih a tampite zong nangma khut sung panin hong pai hi a, a vekpi-in nangma a’ mah ahi hi. </VERS>
            <VERS vnumber="17"> Nangmah in lungsim entelin thumanna-ah na lungkimna ka thei hi, ka Pasian aw. Lungsim thumanna le citna tawh hih nate khempeuh kong pia khin a, tu-in nang tungah citna le lungdamna tawh a hong pia, hih lai-ah a om na mite ka mu zo hi. </VERS>
            <VERS vnumber="18"> Ka pute uh Abraham, Isaac le Israel Pasian, Topa aw, na mite’ lungsim sungah tua bang ngimnate le ngaihsutnate omsak tawntung inla, amaute’ lungsim nangma lamah kai in. </VERS>
            <VERS vnumber="19"> Amah in a lungsim khempeuh tawh na thupiaknate, na teci pannate le na thukhamte kemin a vekpi-in sem a, keimah in ka vaihawmsa biakinn lianpi amah in a lam theih nadingin ka tapa Solomon tungah utna lungsim guan in,” a ci hi.
            </VERS>
            <VERS vnumber="20"> Tua ciangin David in a kikhawmte khempeuh tungah, “Topa na Pasian uh phat un,” a ci hi. Tua ciangin a kikhawmte khempeuh in a pute a pate uh Pasian Topa phatin a lu uh kun uh a, Topa bia-in kumpipa tungah zahtakna a bawl uh hi. </VERS>
            <VERS vnumber="21"> Tua ciangin amaute in Topa tungah biakpiakna bawl uh a, a zing ciangin Topa tungah meihal biakna bawngtal tulkhat, tuutal tulkhat le tuuno tulkhat, a leenggahzu tawh a biakna teng tawh le Israel khempeuh adingin biakpiakna tampi a pia uh hi. </VERS>
            <VERS vnumber="22"> Tua ciangin amaute in tua ni-in lungdamna lianpi tawh Topa’ mai-ah pawi khamin a om uh hi. Tua ciangin amaute in David’ tapa Solomon kumpi-in a nihveina bawl uh a, amaute in Topa adingin amah kumpi-in sathau nilhin, siampi dingin Zadok sathau a nilh uh hi. </VERS>
            <VERS vnumber="23"> Tua ciangin a pa David tangin Topa’ phuhsa kumpi tokhom tungah kumpi-in Solomon a tu hi. Amah a dau pai a, Israel mi khempeuh in ama thu a mang uh hi. </VERS>
            <VERS vnumber="24"> Makaite khempeuh le a thahat mite le Kumpi David’ tapate khempeuh in zong Kumpi Solomon tungah a thuman ding uh thu ciam uh hi. </VERS>
            <VERS vnumber="25"> Tua ciangin Topa in Israel mi khempeuh muhna-ah Solomon tungah minthanna lianpi pia a, Israel sungah ama ma-in kumpi khat peuhpeuh tungah a kipia ngei nai lo kumpi minliatna a guan hi.
            </VERS>
            <VERS vnumber="26"> Tua hi a, Jessi’ tapa David in Israel khempeuh tungah a uk hi. </VERS>
            <VERS vnumber="27"> Israel tungah ama uk hun kum sawmli sung hi a, amah in Hebron-ah kum sagih sung, Jerusalem-ah kum sawmthum le thum sung a uk hi. </VERS>
            <VERS vnumber="28"> Tua ciangin a khangham, a ni cing, hauhna le minthanna tawh a si hi. Tua ciangin a tapa Solomon in ama tangin uk hi. </VERS>
            <VERS vnumber="29"> Tu-in Kumpi David’ gamtatna a patna pan a tawpna dongin thumu pa Samuel’ Khang Tangthu sung, kamsang Nathan’ Khang Tangthu sung le thumu pa Gad’ Khang Tangthu sungah </VERS>
            <VERS vnumber="30"> ama ukna le ama vangliatnate khempeuh le ama tung le Israel tung, gam sung kumpi gamte khempeuh tungah a tung thute a kiciamtehna tawh kigelh khawm hi.</VERS>
        </CHAPTER>
    </BIBLEBOOK>
    <BIBLEBOOK bnumber="14" bname="Khang Tangthu Nihnate" bsname="2CHRO">
        <CHAPTER cnumber="1">
            <VERS vnumber="1"> David’ tapa Solomon in ama kumpi gam kho takin lenkip hi; bang hang hiam cih leh Topa ama Pasian in ompih a, a lian mahmahin amah a bawl hi.
            </VERS>
            <VERS vnumber="2"> Solomon in Israel mi khempeuh tung, a tultul le a zaza-a a ukte tung, thukhente tung, Israel sunga makai khempeuh tung le beh lutangte tungah thu a gen hi. </VERS>
            <VERS vnumber="3"> Tua ciangin Solomon le amah tawh a om khempeuh, Gibeon-a a om mual dawna biakpiakna munah pai uh hi; bang hang hiam cih leh Topa’ nasem Moses in gamlakah a bawlsa Pasian’ kikhopna buk tua lai-ah om hi. </VERS>
            <VERS vnumber="4"> (Ahih hangin David in Kiriathjearim panin ama adingin a bawlsak nasa munah Pasian’ Thuciamna Singkuang paipihto khin hi; bang hang hiam cih leh amah in Jerusalem-ah ama adingin puanbuk khat lamsak khin hi.) </VERS>
            <VERS vnumber="5"> Tua tham loin Hur’ tapa Uri, a tapa Bezalel in a bawl sumngo biakna tau pen Topa’ biakbuk mai tua lai-ah om hi. Tua ciangin Solomon le a kikhawm mite in Topa thu dong uh hi. </VERS>
            <VERS vnumber="6"> Tua ciangin kikhopna bukah a om Topa’ mai-a sumngo biakna tau-ah Solomon paito-in tua tungah meihal biakna ganhing tulkhat a pia hi.
            </VERS>
            <VERS vnumber="7"> Tua zanin Solomon tungah Pasian kilangin ama kiangah, “Nang kong piak ding hong gen in,” a ci hi.
            </VERS>
            <VERS vnumber="8"> Tua ciangin Solomon in Pasian kiangah, “Nangmah in ka pa David tungah a lian le a kip itna na lak khin a, ama tangin kumpi-in keimah nong koih khin hi. </VERS>
            <VERS vnumber="9"> Topa Pasian aw, leitung leivui zahin a tam mite tungah kumpi-in kei hong koih khin na hih manin ka pa David tungah na thuciamna tu-in hong tungsak in. </VERS>
            <VERS vnumber="10"> Hih mite ka uk theih nadingin tu-in pilna le theihna hong pia in; bang hang hiam cih leh hih zahin a tam hih na mite kua in uk zo ding ahi hiam?” a ci hi.
            </VERS>
            <VERS vnumber="11"> Pasian in Solomon dawngin, “Hih thu na lungsim sungah om a, nangmah in neihsate, hauhna, pahtawina, ahih kei leh nang hong mudahte’ nuntakna hong ngen loin, a tungah kumpi-in nang kong koihna ka mite na uk theih nadingin nang ading pilna le theihna hong ngen na hih manin, </VERS>
            <VERS vnumber="12"> pilna le theihna nangma tungah hong kipia hi. Nang’ ma-a kumpite kuamah in a neih ngei loh, nang’ khit-ate kuamah in zong tua bang a neih loh ding hauhnate, neihnate le pahtawina zong, nangma tungah kong pia thuah ding hi,” a ci hi. </VERS>
            <VERS vnumber="13"> Tua ahih ciangin Gibeon-a om mual dawna biakpiakna mun, kikhopna buk mai panin Jerusalem-ah Solomon hong pai hi. Tua ciangin amah in Israel tungah a uk hi.
            </VERS>
            <VERS vnumber="14"> Solomon in leengte le sakol tung tuangte kaikhawm hi. Amah in leeng tulkhat le zali le sakol tung tuang mi tul sawm le tulnih nei a, leeng khuapite sung le Jerusalem-ah tuate a koih hi. </VERS>
            <VERS vnumber="15"> Tua ciangin kumpipa in Jerusalem-ah suang bangin ngun le kham olsak a, taamtak singte pen Shefelah theithek sing bangin tamsak hi. </VERS>
            <VERS vnumber="16"> Solomon in gamdang panin sakol a lakna munte pen Egypt le Kue pan hi a, kumpipa’ sumbawlte in a man ding pia-in Kue panin tuate ngah uh hi. </VERS>
            <VERS vnumber="17"> Amaute in Egypt panin leeng khat ciangin ngun shekel za guk-in la uh a, sakol khat ciangin za le sawmnga-in la uh hi. Tua bangmahin amaute in zuak khiatkik dingin Hit kumpite le Syria kumpite khempeuh tung panin zong sakol le leeng a la uh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Tu-in Solomon in Topa’ min dingin biakinn khat le ama adingin kumpi inn khat lam ding sawm hi. </VERS>
            <VERS vnumber="2"> Tua ahih ciangin Solomon in van a pua ding mi tul sawmsagih le mual tung gamah suang a to ding mi tul sawmgiat le tuate a van dingin mi tulthum le zaguk a seh hi.
            </VERS>
            <VERS vnumber="3"> Tua ciangin Solomon in Taia kumpi Hiram kiangah thu puak a, “Tenna ding inn khat a lam nadingin ka pa David tungah taamtak sing na puak mah bangin kei tungah zong hong puak in. </VERS>
            <VERS vnumber="4"> En in, Israel-te adingin a tawntung ading a kikipsaksa bangin, ama mai-ah a namtui nate ahi paknamtui halna ding le Ompihna Anlum piak tawntungna ding le Sabbath nite, Khadet nite le Topa kote’ Pasian adingin a kisehsa pawi nite-in zing le nitakin meihal biaknate piak nadingin Topa ka Pasian’ minin biakinn khat lamin ama tungah a ap ding ka hi hi. </VERS>
            <VERS vnumber="5"> Kote’ Pasian pen pasian dang khempeuh sangin lian zaw ahih manin ka lam ding biakinn zong lian ding hi. </VERS>
            <VERS vnumber="6"> Ahih hangin vantung, a sang pen vantung nangawn in amah huam zo lo ahih manin ama adingin kua in biakinn lam zo ding ahi hiam? Ama mai-ah paknamtui halna ding cih sim loh ama adingin biakinn a lamsak dingin kei kua ka hi hiam? </VERS>
            <VERS vnumber="7"> Tua hi a, tu-in ka pa David in a sehsa, Judah le Jerusalem-ah kei tawh a om nasep siamte tawh a semkhawm dingin kham, ngun, sumngo le sik le a ausan, a dupsan, puandumte le nasepna-ah zong siamna a nei mi khat hong puak in. </VERS>
            <VERS vnumber="8-9"> Taamtak, taaksan le cingsing zong, Lebanon panin hong puak in; bang hang hiam cih leh na nasemte in Lebanon sing phuk dingzia a theihna ka thei hi. Tua ahih ciangin kei adingin sing tampi a sem dingin nangma nasemte pen keima nasemte tawh om ding uh hi; bang hang hiam cih leh ka lam ding biakinn pen lianin lamdang ding hi. </VERS>
            <VERS vnumber="10"> Sing nasem sing a phukte adingin a kisuvui mangbuh beem tul sawmnih, mangbuhham beem tul sawmnih, leenggahzu tambong tul sawmli le sathau tambong tul sawmli kong pia ding hi,” a ci hi.
            </VERS>
            <VERS vnumber="11"> Tua ciangin Taia kumpipa Hiram in lai-in thuk-in Solomon kiangah khak a, “Topa in a mite it ahih manin amaute tungah kumpi-in nang hong koih hi,” a ci hi. </VERS>
            <VERS vnumber="12"> Tua ciangin a lai sungah genthuah lai a, “Topa adingin biakinn khat le ama adingin kumpi inn khat a lam ding, thutheihna le thutelna tawh a kidim mipil, David tungah a pia, van le lei a bawl Israel Topa Pasian in thupha ngah tahen. </VERS>
            <VERS vnumber="13-14"> Tu-in Dan minam numei khat’ tapa, thutelna tawh a kidim, siamna a nei, siapa Huram kong puak hi. Ama pa pen Taia khuami ahi hi. Amah in kham, ngun, sumngo, sik le sing le a ausan, a dum le a dupsan puante le saihadial puan le zepna nam khempeuh a sem ding le ka topa ahi na pa David’ mi khutsiamte tawh a semkhawm dingin ama tungah a kipia nasep khat peuhpeuh a sem dingin siamna a neisa ahi hi. </VERS>
            <VERS vnumber="15"> Tua ahih ciangin tu-in ka topa in a gensa mangbuh le mangbuhham, sathau le leenggahzute, na nasemte tungah hong puak in. </VERS>
            <VERS vnumber="16"> Tua ciangin na kisap sing peuhmah Lebanon panin kong phuk ding uh a, nangmah in Jerusalem-ah na puaktoh theih nadingin phongin tuipi tungah Joppa dong nang kiangah kong paipih ding uh hi,” zong ci lai hi.
            </VERS>
            <VERS vnumber="17"> Tua ciangin a pa David in mi phazah a sim mah bangin, Solomon in Israel gam sunga om gamdang mi phazah simna bawl a, mi tul zakhat le tul sawmnga le tulthum le zaguk pha hi. </VERS>
            <VERS vnumber="18"> Amah in van a pua dingin amaute tul sawmsagih, mual tung gamah suang a to dingin tul sawmgiat le mite’ nasep a van dingin tulthum le zaguk a seh hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Tua ciangin Solomon in Jerusalem sung Moriah Mual tung, a pa David’ tungah Topa a kilahna mun, David in a sehnasa mun ahi, Jebus mi Ornan’ ancilna phualah Topa’ biakinn lam ding kipan hi. </VERS>
            <VERS vnumber="2"> Amah in ama uk a kum lina a kha nihna sungin lam ding kipan hi. </VERS>
            <VERS vnumber="3"> Pasian’ biakinn lamna ding Solomon’ geelna hih bang ahi hi: A dung pi sawmkua hi a, a vai pi sawmthum ahi hi. </VERS>
            <VERS vnumber="4"> Inn mai-a innliim pen inn vai tawh kikimin pi sawmthum sau a, a sanna zong pi sawmthum mah ahi hi. </VERS>
            <VERS vnumber="5"> Amah in taaksan tawh innpi kawm dapin kham hoih tawh zut a, tua tungah nisuh le khainiang a bawl hi. </VERS>
            <VERS vnumber="6"> Amah in suangmanpha phutin a inn zem hi. A kham zatte Parvaim kham ahi hi. </VERS>
            <VERS vnumber="7"> Tua ahih ciangin amah in a inn, a innsunte, a sangkilte, a kawmte le a kongkhakte kham tawh zut a, tua ciangin a kawmte tungah kherub-te a bawl hi.
            </VERS>
            <VERS vnumber="8"> Tua ciangin amah in siangtho pen mun bawl hi. A dung pen a vai tawh kizui-in pi sawmthum hi a, a vai zong pi sawmthum mah ahi hi. Amah in kham hoih talen zaguk tawh a zut hi. </VERS>
            <VERS vnumber="9"> A kilhnate a gihna kham shekel sawmnga ahi hi. Tua ciangin amah in a inn dawl tungnungte kham tawh a zut hi.
            </VERS>
            <VERS vnumber="10"> Amah in siangtho pen mun sungah sing kherub nih bawlin kham tawh tuate zut hi. </VERS>
            <VERS vnumber="11"> Tua kherub tegel’ kha a kizalin pi sawmthum ahi hi. A khat’ kha pen pi sagih le alang hi-in inn kawm ban a, tua ciangin alang khat pi sagih le alang in a kherub dang khat’ kha ban hi. </VERS>
            <VERS vnumber="12"> Tua mah bangin a kherub dang khat’ kha langkhat zong pi sagih le alang hi-in inn kawm langkhat ban a, pi sagih le alang mah a sau a kha langkhat pen a kherub masa’ kha tawh kizom hi. </VERS>
            <VERS vnumber="13"> Hih kherub-te’ khate in pi sawmthum huam hi. Kherub-te amau’ khe-in dingin innpi sunglam nga uh hi. </VERS>
            <VERS vnumber="14"> Tua ciangin amah in a dum, a ausan le a dupsan puante le saihadial puan tawh a dalna puan bawl a, tua tungah kherub-te a bawl hi.
            </VERS>
            <VERS vnumber="15"> Amah in inn mai sanah pi sawmnga le pi nih le alang a sang, a dawn tuakah pi sagih le alang a pha khuamluzepna a nei khuampi nih bawl hi. </VERS>
            <VERS vnumber="16"> Amah in ngawng a awhte bangin khainiangte bawlin khuampite dawnah khai hi. Tua ciangin amah in mang kawlsing zakhat bawlin khainiangte tungah koih hi. </VERS>
            <VERS vnumber="17"> Amah in tua khuamte, khat leitaw lam, a khat leilu lam, biakinn mai-ah phut hi. Amah in leitaw lama om pen Jakhin phuakin, leilu lama om pen Boaz a phuak hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Amah in sumngo biakna tau, a dung pi sawmthum, a vai pi sawmthum, a sang pi sawm le nga a pha khat bawl hi. </VERS>
            <VERS vnumber="2"> Tua ciangin amah in a kisung tuikuangpi khat zong bawl hi. Tua pen a bem hi a, a gei khat pan a gei khat dong pi sawm le nga pha-in, pi sagih le alang sang a, a kimkot pi sawmli le nga a pha hi. </VERS>
            <VERS vnumber="3"> Tuikuangpi pualam kimkot pi sawmli le pi nga sungah umgah limte om hi. Tua um gahte gual nihin om a, tuikuangpi a kisunin kisungkhawm pah hi. </VERS>
            <VERS vnumber="4"> Bawngtal sawm le nihte tungah tua tuikuangpi kinga a, thum leilu lam nga a, thum nitumna lam nga-in, thum leitaw lam nga a, thum nisuahna lam nga hi. Tuate tungah a tuikuangpi kinga a, a nunglam uh a sunglamah om hi. </VERS>
            <VERS vnumber="5"> A sahna pen khutpeek mai cia ahi hi; a geivial pen unok tawh a kibang hai geivial bangin kibawl a, tua sungah tui tambong tulguk val ta hi. </VERS>
            <VERS vnumber="6"> Amah in kisilna ding tuikuang dang sawm zong bawl a, leitaw lamah nga, leilu lamah nga a koih hi. Amaute in meihal biakna-a a zatte uh hihte sungah silsiang ding uh a, tuikuangpi pen siampite’ kisilna ding ahi hi.
            </VERS>
            <VERS vnumber="7"> Tua ciangin amah in a kigelhsa bangin kham meivakkhuam sawm bawl a, biakinn sung leitaw lamah nga, leilu lamah nga a koih hi. </VERS>
            <VERS vnumber="8"> Amah in sabuai sawm zong bawl a, biakinn sung leitaw lampangah nga, leilu lampangah nga koih hi. Tua ciangin amah in kham kuang zakhat bawl hi. </VERS>
            <VERS vnumber="9"> Amah in siampite’ inntual le inntual lian le inntual kongkhakte bawl a, a kongkhakte sumngo tawh a zut hi. </VERS>
            <VERS vnumber="10"> Tua ciangin amah in inn khang nisuahna lam kiu-ah tuikuangpi koih hi. </VERS>
            <VERS vnumber="11"> Huram in beelte, kawbiate le kuangte zong bawl hi. Tua ahih ciangin Huram in Kumpi Solomon adingin Pasian’ biakinn a bawl nasep a zawhte:
            </VERS>
            <VERS vnumber="12"> Khuampi nihte, kuang-ukte le a khuampite lu dawnah a om khuamluzepna nihte, khuampite lu dawnah a om khuamluzepna, kuang-uk nihte a tuam dingin ngen bangin a kibawl nihte,
            </VERS>
            <VERS vnumber="13"> khuampite tungah a om khuamluzepna kuang-uk nihte a tuam dingin ngen banga kibawl khat adingin mang kawlsing gual nih ahi ngen banga kibawl nihte adingin mang kawlsing za lite,
            </VERS>
            <VERS vnumber="14"> tuikuang a kingaknate le tuate tungah a kikoih tuikuangte,
            </VERS>
            <VERS vnumber="15"> tuikuangpi khat le tua nuai-a a om bawngtal sawm le nihte,
            </VERS>
            <VERS vnumber="16"> Topa’ biakinn dingin Kumpi Solomon adingin siapa Huram in a kihal sumngo tawh a bawl beelte, kawbiate, sikkeukate le hihte adingin nazat khempeuh ahi hi.
            </VERS>
            <VERS vnumber="17"> Jordan zanglei sung Sukkoth le Zeredah kikal beel lei-ah kumpipa in hihte sungsak hi. </VERS>
            <VERS vnumber="18"> Solomon in hih nate tampi tak bawlsak a, sumngo a gikzah kithei zo lo hi.
            </VERS>
            <VERS vnumber="19"> Tua ahih ciangin Solomon in Pasian’ biakinn sunga na khempeuh a bawl sakte: Kham biakna tau, Ompihna Anlum adingin sabuaite, </VERS>
            <VERS vnumber="20"> a kigelhsa bangin biakinn sung nung mai-ah vak dingin kham citak meivakkhuamte le a meivakte; </VERS>
            <VERS vnumber="21"> kham hoih pen tawh a kibawl a paakte, a meivakte le a tehte; </VERS>
            <VERS vnumber="22"> kham citak tawh a kibawl a taitehte, kuangte, paknamtui adingin pakante le vutluahna ahi hi. Siangtho pen mun pai nading kongkhak sung nungte ading le biakinnpi sung kongkhakte adingin biakinn kongkhak bilte zong kham tawh a kibawl ahi hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Tua bangin TOPA' biakinn ding a hih nasep khempeuh kizo hi. Tua ciang in a pa David in a apsa nate Solomon in paipihin, Pasian' biakinn sung vanmanpha koihnate sungah a ngunte, a khamte, le umlebeel khempeu a seng hi.
            </VERS>
            <VERS vnumber="2"> Tua ciangin Zion a kici David khuapi sung panin TOPA' thuciamna Sinkuang a paipih to dingin Kumpi Solomonin Israel upate, minam lutang khempeuh, le Israel beh makaite, Jerusalem-ah kaikhawm hi.</VERS>
            <VERS vnumber="3"> Tua ciangin a kha sagihna-a pawi hun sungin kumpipa’ mai-ah Israel mi khempeuh kikhawm uh hi. </VERS>
            <VERS vnumber="4"> Tua ciangin Israel upate khempeuh hong pai uh a, Levi mite in Thuciamna Singkuang la uh hi. </VERS>
            <VERS vnumber="5"> Tua ciangin amaute in Thuciamna Singkuang le kikhopna buk le puanbuk sunga om a siangtho umlebeel khempeuh puato uh a, siampite le Levi mite in tuate puato uh hi. </VERS>
            <VERS vnumber="6"> Tua ciangin Kumpi Solomon le ama mai-ah a kikhawm Israel-te khempeuh Thuciamna Singkuang mai-ah om uh a, biakna-in tuu le bawngtal tampi tak pia uh ahih manin a phazah kisim zo lo hi. </VERS>
            <VERS vnumber="7"> Tua ahih ciangin siampite in kherub-te’ kha nuai, siangtho pen mun sung, biakinn sung nung sung ama munah </VERS>
            <VERS vnumber="8"> Kherub-te in Thuciamna Singkuang tungah a khate uh zak uh ahih manin kherub-te pen Thuciamna Singkuang le a zawlte tungah khuhna khat a suak uh hi. </VERS>
            <VERS vnumber="9"> A zawlte sau ahih manin siangtho mun panin biakinn sung nung mai-ah a mongte kidawk a, ahih hangin a pualam panin kimu thei lo hi; tuni dongin tua lai-ah tuate om hi. </VERS>
            <VERS vnumber="10"> Egypt panin amaute hong pai khiat lai-in </VERS>
            <VERS vnumber="11"> Siangtho mun panin siampite hong pusuakin (bang hang hiam cih leh amau’ pawlte cihtuam om loin tua lai-a om siampite khempeuh amau mahmah kisiansuah uh hi. </VERS>
            <VERS vnumber="12"> Tua ciangin Levi mi lasate Asaf, Heman le Jeduthun, amau’ tapate le a behte, saihadial puan tawh kizemin, daltuahte, harp lasaknate le laiza lasaknate tawi-in peengkul tum siampite za le sawmnih tawh biakna tau nisuahna lamah ding khawm uh hi. </VERS>
            <VERS vnumber="13"> Aw kikhatin phatin “Topa’ tungah lungdam koh ding hoih hi; bang hang hiam cih leh ama itna kip tawntung hi,” ci-in </VERS>
            <VERS vnumber="14"> meii hangin siampite in na sem zo lo uh hi; bang hang hiam cih leh</VERS>
        </CHAPTER>
        <CHAPTER cnumber="6">
            <VERS vnumber="1"> Tua ciangin Solomon in, “Khuamial sahpi sungah ten ding a teel Topa aw,
            </VERS>
            <VERS vnumber="2"> a tawntungin na tenna ding a lian biakinn khat hih lai-ah kong lamsak khin hi,” a ci hi.
            </VERS>
            <VERS vnumber="3"> Tua ciangin kumpipa in en kawikawi a, Israel mi a kikhawmte khempeuh a din laitakin amaute khempeuh thupha a pia hi. </VERS>
            <VERS vnumber="4-6"> Tua ciangin amah in, ‘Egypt gam panin ka mite ka pai khiatpih ni a kipanin keima min a om nadingin Israel minam khempeuh sungah biakinn khat lamna ding khuapi khat zong ka teel kei a, keima mi Israel tungah kumpi dingin mi khat zong ka teel kei hi. Ahih hangin tu-in ka min a om theih nadingin Jerusalem teelin ka mi Israel-te tungah a uk dingin David ka teel khinta hi,’ ci-in genin, ka pa David tungah a kam tawh a thuciamna a khut tawh a tungsak Israel Pasian, Topa in thupha ngah tahen.
            </VERS>
            <VERS vnumber="7"> “Tu-in Israel Pasian, Topa’ min dingin biakinn khat lam ding ka pa David’ lungsim sungah om hi. </VERS>
            <VERS vnumber="8"> Ahih hangin Topa in ka pa David tungah, ‘Na lungsimah keima min dingin biakinn khat lam ding na ngaihsun a, tua na ngaihsutna hoih mahmah hi. </VERS>
            <VERS vnumber="9"> Ahi zongin keima min dingin tua biakinn a lam ding pa nangmah hi loin, nangma sung pan hong piang ding na tapa hizaw ding hi,’ ci hi.
            </VERS>
            <VERS vnumber="10"> “Tu-in Topa in a bawlsa thuciamna tungsak khin hi; bang hang hiam cih leh Topa’ thuciam bangin ka pa David munah hong khangin Israel kumpi tokhomah kong tu a, Israel Pasian, Topa’ min dingin biakinn ka lam khin hi. </VERS>
            <VERS vnumber="11"> Amah in Israel mite tawh a bawl Topa’ thuciamna a kikoihna Thuciamna Singkuang tu-in tua lai-ah ka koih khin hi,” a ci hi.
            </VERS>
            <VERS vnumber="12"> Tua ciangin Israel a kikhawmte khempeuh’ omna Topa’ biakna tau mai-ah Solomon dingin a khut zan hi. </VERS>
            <VERS vnumber="13"> Solomon in a dung pi sagih le alang, a vai pi sagih le alang, a sang pi li le alang a pha sumngo tau khat bawlin inntualah a koih khin hi. Tua ciangin tua tungah amah ding hi. Tua ciangin Israel a kikhawmte khempeuh’ muhin amah khukdinin van lamah a khut zan hi. </VERS>
            <VERS vnumber="14"> Tua ciangin Solomon in thu ngen a, “Israel Pasian, Topa aw, vantungah ahi a, leitungah ahi zongin thuciamna lenin a lungsim khempeuh uh tawh nangma thu hong mang na nasemte tungah itna kip a lak, nang tawh a kibang Pasian dang om lo hi. </VERS>
            <VERS vnumber="15"> Ama tungah na gensa bangin na nasem ka pa David tungah a tungsak pa na hi hi. Na kam tawh thu na gen a, na khut tawh tuni-in na tungsak takpi hi. </VERS>
            <VERS vnumber="16"> Tua ahih ciangin tu-in Israel Pasian, Topa aw, ama tungah thu ciamin, ‘Keima thu na hong man bangin na suan na khakte in ka thukham zui-in a gamtatna uhah a kidop nak-uhleh Israel kumpi tokhom tungah a tu dingin keima mai-ah mi khat beek na kitasam kei ding hi,’ na cihsa bangin na nasem ka pa David tawh na thuciamsa kipsak in. </VERS>
            <VERS vnumber="17"> Tua ahih ciangin tu-in Israel Pasian, Topa aw, na nasem pa David tungah na gensa na kammal kipsak in.
            </VERS>
            <VERS vnumber="18"> “Ahih hangin Pasian pen mite tawh leitungah hong teeng takpi ding ahi hiam? En in, vantung le a sang pen vantung in nang hong huam zo lo hi; hih keima lamsa biakinn in hong huam zo lo zaw kan ding! </VERS>
            <VERS vnumber="19"> Ahi zongin na nasem pa’ thungetna le hong thumna don in, Topa ka Pasian aw, na nasem pa na mai-ah hong kikona le a hong nget thungetna hong ngai in. </VERS>
            <VERS vnumber="20"> Na nasem pa in hih mun lamah hong thungetna na zak theih nadingin nangmah in na min koih nadingin na ciamsa mun hih biakinn lam sun le zanin hong en in. </VERS>
            <VERS vnumber="21"> Amaute in hih mun lam nga-in thu hong nget uh ciangin na nasem pa le na mi Israel-te’ hong thumnate nangmah in ngai in. Na tenna mun vantung panin hong za takpi inla, na zak ciangin hong maisak in.
            </VERS>
            <VERS vnumber="22"> “Mi khat a veengte tungah khialin kiciamna kiciamsak a, hong pai-in hih biakinn sung na biakna tau mai-ah a kiciamna hong kiciam leh, </VERS>
            <VERS vnumber="23"> vantung panin za-in gamta inla, na nasemte thu khenin, a mawh mi a gamtatna ama lu tung mahah tusakin thuk inla, a thuman mi a thumanna tawh kizui-in thaman piakna tawh langsak in.
            </VERS>
            <VERS vnumber="24"> “Na mi Israel-te nang tungah hong khialhna hangin a galte uh mai-ah guallelin, amaute hong kiheikikin na min hong phawkin hih biakinn sung nangma kiangah thu ngenin thumna hong bawl uh ciangin, </VERS>
            <VERS vnumber="25"> vantung panin nangmah in za inla, na mi Israel-te’ khialhna maisakin amaute le a pu a pate uh tungah na piak leitangah amaute paipihkik in.
            </VERS>
            <VERS vnumber="26"> “Amaute nangma tungah hong khialhna hangin vantung kikhak cipin guah a zuk loh hun, amaute na gimsak hun ciangin, amaute in hih mun lam nga-in thu ngen a, na min hong phawkin amau’ khialhna panin a kihei uh leh, </VERS>
            <VERS vnumber="27"> amaute a pai nading lampi hoih hilh inla, vantung panin za-in na nasem, na mi Israel-te’ khialhna maisak in. Tua ciangin na mite tungah gamh-in na piak leitang tungah guah zusak in.
            </VERS>
            <VERS vnumber="28"> “Gam sungah kialpi tungin, pulnatna ahi a, ankung natna ahi a, ankung zawngkhalna ahi a, kauphe ahi a, lung ahi zongin a om a, amau’ khuapi khat peuhpeuhah a galte un umcihin, bangbang gimna, bangbang natna hitaleh, </VERS>
            <VERS vnumber="29"> mi khatpeuh ahi a, na mi Israel-te khempeuh in ahi zongin amau’ natna le a dahna ciat uh thei-in hih biakinn lamah a khut uh hong zanin bangbang thungetna hitaleh bangbang thumna hitaleh hong bawl uhleh, </VERS>
            <VERS vnumber="30"> na tenna mun vantung panin za inla, maisakin, amau’ gamtatna khempeuh tawh kizui-in a lungsim uh na theih bangin amaute tungah pia ciat in (bang hang hiam cih leh nang, nang bek in mihing’ lungsim na thei hi). </VERS>
            <VERS vnumber="31"> Tua hileh ka pu ka pate uh tungah na piak leitang tungah a nuntak hun sung khempeuh uh amaute in nang hong zahtakin nangma thu hong zui ding uh hi.
            </VERS>
            <VERS vnumber="32"> “Tua mah bangin na mi Israel ahi lo gamdang mi khat a lian nangma min hang le nangma thahatna hangin a gamlapi gam panin hong pai-in, hih biakinn lam nga-in thu hong nget leh </VERS>
            <VERS vnumber="33"> na tenna mun vantung panin za inla, gamdang mipa in na tungah hong ngetna khempeuh tawh kizui-in hih in. Tua hileh nangma mi Israel-te mah bangin leitung mi khempeuh in na min thei-in nang hong zahtak ding uh a, keima lamsa hih biakinn pen nangma min tawh a kilo ahihna thei ding uh hi.
            </VERS>
            <VERS vnumber="34"> “A galte uh a do dingin na mite kuan khia-in, bangbang lamah amaute sawl hita lecin, nangmah in na teelsa hih khuapi, nangma tung le nangma min dingin ka lamsa hih biakinn lam nga-in amaute in thu hong nget uhleh, </VERS>
            <VERS vnumber="35"> amau’ hong thungetna le hong thumnate vantung panin za-in amau’ vai huh in.
            </VERS>
            <VERS vnumber="36"> “Amaute nang tungah hong khialin (a khial lo kua om ahi hiam?) amaute tungah nang heh a, galte tungah amaute pia-in, amaute a gamla gam ahi a, a nai-ah ahi zongin galmatin kipuakhia a, </VERS>
            <VERS vnumber="37"> ahi zongin galmatin a kipuakna gamah amaute in a lungsim sung uhah tua thu ngaihsunin kisikkik a, ‘Kote khialin lampialin ka gitloh tat uh hi,’ ci-in amaute galmatin a omna uh gam panin nang tungah hong thum a, </VERS>
            <VERS vnumber="38"> amaute galmatin a kitutna, galmatin a omna uh leitangah a ngaihsutna khempeuh uh le a lungsim khempeuh uh tawh amaute kisikkikin, na teelsa khuapi le nangma min dingin ka lamsa biakinn, nangmah in amau’ pute pate tungah na piak amau’ leitang lam nga-in thu hong nget uh leh, </VERS>
            <VERS vnumber="39"> na tenna vantung panin amau’ thungetna le hong thumnate za inla, amau’ vai huhin nang tungah hong khial na mite maisak in.
            </VERS>
            <VERS vnumber="40"> “Ka Pasian aw, tu-in na mit hak inla, hih lai mun a thungetna na bil hong ngat in.
            </VERS>
            <VERS vnumber="41"> Tu-in ding in, Topa Pasian aw, na tawlngakna ding munah na vangliatna lim Thuciamna Singkuang tawh pai in. Topa Pasian aw, na siampite, thupha pia inla, na hoihna-ah na mi siangthote lungdam tahen.
            </VERS>
            <VERS vnumber="42"> Topa Pasian aw, na sathau nilh pa nial kei in. Na nasem pa David na itnasa hong phawk in,” a ci hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Solomon a thunget a tawp ciangin, vantung panin meikuang hong paisukin meihal biakna le biakpiaknate kaangtum a, tua ciangin Topa’ minthanna vang biakinn sung hong dim hi. </VERS>
            <VERS vnumber="2"> Topa’ minthanna vang biakinn dim ahih manin Topa’ biakinn sungah siampite lut thei lo uh hi. </VERS>
            <VERS vnumber="3"> Israel mite khempeuh in meikuang hong paisukin Topa’ minthanna vang biakinn tungah a om a muh uh ciangin suangphah tungah leilam maingatin kun uh a, Pasian bia-in Topa’ tungah lungdamna ko-in, “Topa’ tungah lungdam koh ding hoih hi; bang hang hiam cih leh ama itna kip tawntung hi,” a ci uh hi. </VERS>
            <VERS vnumber="4"> Tua ciangin kumpipa le mi khempeuh in Topa’ mai-ah biakna pia uh hi. </VERS>
            <VERS vnumber="5"> Kumpi Solomon in biakna-in bawngtal tul sawmnih le tulnih le tuu tul zakhat le tul sawmnih pia hi. Tua bangin kumpipa le mi khempeuh in Pasian’ biakinn a ap uh hi. </VERS>
            <VERS vnumber="6"> Siampite amau panmun uhah ding uh hi. Levi mite zong, Kumpi David in Topa tungah lungdam koh nadingin a bawl Topa’ tungah lasakna ding lasaknate tawh ding uh hi. Bang hang hiam cih leh ama itna kip tawntung hi. David in amau’ nasepna tawh phatnate a bawl ciangin tua bangin hih uh hi. Amaute tawh a kigalsai-ah siampite in peengkulte tum uh a, Israel mi khempeuh zong a ding uh hi.
            </VERS>
            <VERS vnumber="7"> Tua ciangin Solomon in Topa’ biakinn mai-ah a om inntual laizang ap hi; bang hang hiam cih leh Solomon in a bawl sumngo biakna tau-ah meihal biakna le a thaute ta zo lo ahih manin tua lai munah amah in meihal biakna le thunuama biakna thaute a pia hi.
            </VERS>
            <VERS vnumber="8"> Tua hun laitakin Solomon le amah tawh a om Israel khempeuh mihon tampi in Hamath lutna panin Egypt lui ciang dongah ni sagih sung pawi a kham uh hi. </VERS>
            <VERS vnumber="9"> Tua ciangin a ni giat ni-in amaute in a thukhupna khat nei uh hi; bang hang hiam cih leh amaute in biakinn apna ni sagih sung pawi kham uh a, tua pawi ni sagih sung kibawl hi. </VERS>
            <VERS vnumber="10"> A kha sagihna a ni thum ni-in, Topa in David le Solomon le ama mi Israel tungah a hoih a bawlna hangin amah in lungdamna le kipakna tawh a inn uhah mite a ciahsak hi.
            </VERS>
            <VERS vnumber="11"> Tua bangin Solomon in Topa’ biakinn le kumpi inn zo hi. Solomon in Topa’ biakinn le ama inn sungah hih dinga a geel khempeuh nuamtakin zo hi. </VERS>
            <VERS vnumber="12"> Tua ciangin zanin Solomon tungah Topa kilangin ama kiangah, “Na thungetna ka za khin a, keima-a’ dingin biakpiakna inn dingin hih mun ka teel khin hi. </VERS>
            <VERS vnumber="13"> Keimah in vantungte khakcipin guah a zuk loh ciang ahi a, gam sung a netum dingin kauphe thu ka piak ciang ahi a, ka mite lakah natna ka tunsak ciang ahi zongin, </VERS>
            <VERS vnumber="14"> keima minin a kisam ka mite amau mahmah kiniamkhiatin, thu ngenin ka mai hong zong a, amau’ gitlohnate panin a kihei uhleh, keimah in vantung panin ka za dinga, amaute’ khialhna maisakin a leitang uh ka hoihsakkik ding hi. </VERS>
            <VERS vnumber="15"> Tu-in ka mitte hakin hih lai munah a kingen thungetna ka bilte in ngai ding hi. </VERS>
            <VERS vnumber="16"> Bang hang hiam cih leh a tawntungin ka min a om theih nadingin keimah in hih biakinn teelin ka ap khin a, ka mit tawh enin ka lungsim a tawntungin tua lai-ah om ding hi. </VERS>
            <VERS vnumber="17"> Nang adingin ahihleh, na pa David a gamtat bangin keima mai-ah na gamtat a, nang kong sawl khempeuh bangin semin, ka thukhamte le ka biakna ngeina kipte na zuih leh, </VERS>
            <VERS vnumber="18"> na pa David tawh kiciamin, ‘Israel a uk dingin mi khat zong na kitasam kei ding hi,’ ka cih bangin na kumpi tokhom ka kipsak ding hi. </VERS>
            <VERS vnumber="19"> Ahih hangin note kihei-in, na mai uhah ka koihsa ka thukhamte le ka thupiaknate nusia a, pai-in pasian dangte’ na semin tuate na biak uhleh, </VERS>
            <VERS vnumber="20"> note’ tungah kong piaksa leitang panin note kong bot khia ding hi. Tua ciangin ka min dingin ka apsa hih biakinn ka muhna panin ka lawn khia dinga, mi khempeuh lakah paunak le gentehna ka suaksak ding hi.
            </VERS>
            <VERS vnumber="21"> “Tua ciangin a minthangsa hih biakinn a nawkkha khempeuh in lamdangsa-in, ‘Bang hangin hih bangin Topa in hih gam le hih biakinn bawl ahi hiam?’ ci ding uh hi. </VERS>
            <VERS vnumber="22"> Tua ciangin amaute in, ‘Bang hang hiam cih leh Egypt gam panin amaute a pai khiatpih a pu a pate uh Pasian ahi Topa amaute in nusia uh a, pasian dangte pom uh a, tuate bia-in a na sem uh hi. Tua ahih ciangin amah in hih bang siatna khempeuh amaute tungah tungsak hi,’ ci ding uh hi,” a ci hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Solomon in Topa’ biakinn le ama inn a lam khit kum sawmnih a cin ciangin, </VERS>
            <VERS vnumber="2"> Kumpi Hiram in ama tungah a piaksa khuapite Solomon in lampha-in tuate sungah Israel mite tengsak hi. </VERS>
            <VERS vnumber="3"> Tua ciangin Hamathzobah-ah Solomon pai-in tua gam a la hi. </VERS>
            <VERS vnumber="4"> Amah in sehnel gam sungah Tadmor khua satin Hamath gam sungah vankoihna khuapite khempeuh a lam hi. </VERS>
            <VERS vnumber="5"> Amah in khuapi kulh, kongpite le zawlte a nei Bethhoron Tungnung le Bethhoron Nuainung, </VERS>
            <VERS vnumber="6"> le Baalath le Solomon’ neih vankoihna khuapite khempeuh, a leengte ading khuapite khempeuh, a sakol tuangte ading khuapite le Solomon in Jerusalem, Lebanon sung le ama ukna gam sung khempeuh ah a lamnop khempeuh zong a lam hi. </VERS>
            <VERS vnumber="7"> Israel ahi lo Hit mite, Amor mite, Perez mite, Hiv mite le Jebus mite sung panin a omlai, </VERS>
            <VERS vnumber="8"> Israel mite in a suksiat nai loh amau nungah a suanlekhakte uh tua gam sungah a omlaite, Solomon in aana tawh siah a pia dingin bawl a, tua bangin tuni dongin amaute om uh hi. </VERS>
            <VERS vnumber="9"> Ahih hangin Israel mite ahihleh Solomon in ama na a sem dingin salin bawl lo hi. Amaute pen galkapte, ama nuai-ah uliante, a leengte a ukte le a sakol tung tuangte ahi uh hi. </VERS>
            <VERS vnumber="10"> Kumpi Solomon’ ulian, mite’ tungah aana a zang mihing zanih le sawmnga a om uh hi.
            </VERS>
            <VERS vnumber="11"> Solomon in David khuapi panin Faro’ tanu ama zi paipihin ama a’ dingin a lamsak inn-ah tunpih hi; bang hang hiam cih leh amah in, “Topa’ Thuciamna Singkuang a tunnasa munte a siangtho ahih manin Israel kumpi David’ inn sungah ka zi teeng lo ding hi,” a ci hi.
            </VERS>
            <VERS vnumber="12-13"> Tua ciangin Sabbath nite, Khadet nite le kum simin a kinei pawi thum - silngo sawh loh anlum pawi, nipikal pawi le biakbuk pawite adingin Moses’ thupiakna tawh kizui-in nisimin piakna nasep ding a kisam ahih mah bangin innliim mai-a a lam Topa’ biakna tau tungah Solomon in meihal biakna Topa tungah a pia hi. </VERS>
            <VERS vnumber="14"> A pa David’ biakna ngeina kip tawh kizui-in, nasep nadingin siampite a pawlpawlin a kikhennate le nisim nasepna-ah a kisam bangin siampite’ mai-ah Levi mite phatna la sak panmunte le kongpi tampite-a’ dingin kongcingte amau’ pawl kikhenna ciatah amah in seh hi; bang hang hiam cih leh tua bangin Pasian’ mipa David in thupia hi. </VERS>
            <VERS vnumber="15"> Thu khat peuhpeuh le vanmanpha koihnate tawh kisai-in kumpipa in siampite le Levi mite a thupiakna bang teekteekin amaute in a sem uh hi.
            </VERS>
            <VERS vnumber="16"> Tua bangin Topa’ biakinnpi a kiphuh ni a kipan a kizawh dongin Solomon’ nasep khempeuh kimansiang hi. Tua ahih ciangin Topa’ biakinn kizo hi.
            </VERS>
            <VERS vnumber="17"> Tua ahih ciangin Edom gam sung tuipi gei-a om Eziongeber le Eloth khuate-ah Solomon pai hi. </VERS>
            <VERS vnumber="18"> Tua ciangin Kumpi Hiram in teembawte le tuipi a thei a nasemte tawh ama nasemte sawl a, Solomon’ nasemte tawh Ofir-ah paikhawmin tua lai panin kham talen zali le sawmnga pua-in Kumpi Solomon kiang a tunpih uh hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Tu-in Sheba kumpinu in Solomon’ minthanna a zak ciangin thudotna haksate tawh a ze-et dingin Jerusalem-ah hong pai a, nungzui honpi le a namtui nate le kham tampi le suangmanphate a pua kalaohte hong keng hi. Solomon kiangah amah hong tun ciangin a lungsim a om khempeuh ama tungah gen hi. </VERS>
            <VERS vnumber="2"> Tua ciangin Solomon in ama dotna khempeuh dawng hi. Solomon in ama tungah a gentel theih loh haksa lua a sak bangmah om lo hi. </VERS>
            <VERS vnumber="3"> Sheba kumpinu in Solomon’ pilna, a lamsa inn, </VERS>
            <VERS vnumber="4"> a sabuai-ah a an, a uliante’ omzia le a nasemte’ etna zia le a puansilhte, a anpiate le a puansilhte le Topa’ biakinn-ah a piak a meihal biaknate a muh khit ciangin a lungsim a bei hi.
            </VERS>
            <VERS vnumber="5"> Tua ciangin amah in kumpipa kiangah, “Ka gam sung panin nangma thute le na pilna ka zak a kigen thute a man hi. </VERS>
            <VERS vnumber="6"> Ahih hangin kei hong pai-in ka mit in a muh matengin a kigen thute ka um kei hi. A taktakin, na pilna alang zong kei kiangah hong kigen lo ahi hi. Ka zaksa thute sangin na thupi zaw hi. </VERS>
            <VERS vnumber="7"> Na zite hampha mahmah hi. Na mai-ah ding tawntungin na pilna a za hih na nasemte hampha mahmah hi. </VERS>
            <VERS vnumber="8"> Na tungah lungkimin Topa na Pasian adingin kumpi-in a kumpi tokhom tungah nang hong tusak Topa na Pasian in thupha ngah tahen! Na Pasian in Israel mite itin a tawntungin amaute kipsak ding ahih manin, nangmah in thutang le thuman na sepkhiat theih nadingin amaute tungah kumpi-in nang hong koih hi,” a ci hi.
            </VERS>
            <VERS vnumber="9"> Tua ciangin amah in kumpipa tungah kham talen zakhat le sawmnih le a namtui nate tampi tak le suangmanphate a pia hi. Sheba kumpinu in Kumpi Solomon tungah a piak tua banga a namtui nate zahin a hoih om ngei lo hi.
            </VERS>
            <VERS vnumber="10"> Tua tham loin Ofir panin kham hong pua Kumpi Hiram’ nasemte le Solomon’ nasemte in cingsing le suangmanphate hong pua uh hi. </VERS>
            <VERS vnumber="11"> Tua ciangin kumpipa in Topa’ biakinn le kumpi inn-a cingsing kahlei ding le lasate-a’ dingin laiza lasaknate le harp lasaknate-in zong a bawl hi. Tua hun ma-in Judah gam sungah tua bang kimu ngei lo hi.
            </VERS>
            <VERS vnumber="12"> Tua ciangin kumpinu in amah a puakte a thuhna-in letsong a piakte banah, a deih khempeuh, a nget khempeuh, Sheba kumpinu tungah Solomon in a pia hi. Tua ahih ciangin amah kihei-in a nasemte tawh ama gamah a ciahkik hi.
            </VERS>
            <VERS vnumber="13"> Tu-in kum khat sungin Solomon tungah a tung kham a gihna talen zaguk le sawmguk le guk hi a, </VERS>
            <VERS vnumber="14"> sumbawlte le sumbukte’ tutte a kisim lo ahi hi. Arabia kumpite khempeuh le gam sung a ukte in Solomon kiangah kham le ngun puak uh hi. </VERS>
            <VERS vnumber="15"> Kumpi Solomon in kham a kiseek lumpi zanih bawl hi; lum khat ciangin a kiseek kham shekel zaguk bei hi. </VERS>
            <VERS vnumber="16"> Tua ciangin amah in a kiseek kham lum zathum bawl hi; lum khat ciangin kham shekel zathum bei hi. Tua ciangin kumpipa in Lebanon Tulak Inn sungah tuate koih hi.
            </VERS>
            <VERS vnumber="17"> Kumpipa in saiha kibawl kumpi tokhom a lian khat zong bawl a, kham citak tawh zut hi. </VERS>
            <VERS vnumber="18"> Kumpi tokhom in cial guk le kham a kibawl khengakna khat nei-in, tuate kumpi tokhom tawh kimat a, a tutna pang tuakah ban ngaknate le a ban ngaknate pangah humpinelkai nih dinga, </VERS>
            <VERS vnumber="19"> kahlei cial guk mong ciatah khat ciat, humpinelkai sawm le nih ding hi. Kumpi gam khat peuhpeuhah tua tawh a kibang kibawl ngei lo hi.
            </VERS>
            <VERS vnumber="20"> Kumpi Solomon’ dawnna haite khempeuh kham hi a, Lebanon Tulak Inn sunga umlebeelte khempeuh zong kham citak ahi hi. Solomon’ hun lai-in ngun bangmahin kingaihsun lo hi. </VERS>
            <VERS vnumber="21"> Bang hang hiam cih leh Kumpi Hiram’ nasemte tawh kumpipa’ teembawte, Tarshish-ah pai hi. Tarshish teembawte kum thum simin khatvei hong tungin kham, ngun, saiha, zawngmaw le utong hong puak zel hi.
            </VERS>
            <VERS vnumber="22"> Tua bangin kumpi Solomon in hauhna le pilna tawh leitung kumpi khempeuh khumkhelh hi. </VERS>
            <VERS vnumber="23"> Tua ciangin Pasian in ama lungsim sungah a koihsak pilna a za dingin leitung kumpi khempeuh in Solomon’ omna hong zong uh hi. </VERS>
            <VERS vnumber="24"> Amaute khempeuh in a letsong ciat uh, ngun le kham tawh a kibawl nate, puante, myrrh paknamtuite, a namtui nate, sakolte le la-sakolte, a kum kumin tampi tak hong puak uh hi.
            </VERS>
            <VERS vnumber="25"> Solomon in sakolte le leengte adingin buk tulli le sakol tung tuang mi tul sawm le tulnih nei a, leeng khuapite sungah pawlkhat koih a, Jerusalem khua ama kiangah pawlkhat koih hi. </VERS>
            <VERS vnumber="26"> Amah in Eufratis panin Filistia gam ciang le Egypt gamgi ciang dong kumpi khempeuh a uk hi. </VERS>
            <VERS vnumber="27"> Kumpipa in Jerusalem-ah suang bangin ngun olsak a, Shefelah theithek sing bangin taamtak sing tamsak hi. </VERS>
            <VERS vnumber="28"> Solomon adingin Egypt le gam khempeuh panin sakolte kila hi.
            </VERS>
            <VERS vnumber="29"> Tu-in Solomon’ gamtatna a omlaite, a kipatna pan a tawp dong, Kamsang Nathan’ Tangthu sung le Shiloh Khua Mi Ahijah’ Thugen Kholhna sung le Nebat’ tapa Jeroboam thu tawh kisai-in Thumu pa Iddo’ Maangmuhna sungah kigelh hi. </VERS>
            <VERS vnumber="30"> Solomon in Jerusalem panin Israel khempeuh tungah kum sawmli sung uk hi. </VERS>
            <VERS vnumber="31"> Tua ciangin Solomon si a, a pa David khuapi sungah kivui hi. Tua ciangin a tapa Rehoboam in ama tangin a uk hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Amah kumpi a suaksak dingin Israel khempeuh Shekhem-ah pai ahih manin Shekhem-ah Rehoboam pai hi. </VERS>
            <VERS vnumber="2"> Nebat’ tapa Jeroboam in tua thu a zak ciangin (bang hang hiam cih leh Kumpi Solomon kiang panin a taina Egypt-ah amah omlai hi), Egypt panin Jeroboam hong ciahkik hi. </VERS>
            <VERS vnumber="3"> Amaute in mi sawlin amah samkik uh a, tua ciangin Jeroboam le Israel khempeuh hong pai-in Rehoboam kiangah, </VERS>
            <VERS vnumber="4"> “Na pa in hong gimbawlin vangik hong suan hi. Tua ahih ciangin tu-in na pa’ nasep haksa le kote’ vangik hong zangsak inla, kote in nangma na kong sem ding uh hi,” a ci uh hi.
            </VERS>
            <VERS vnumber="5"> Amah in amaute kiangah, “Ni thum sung a hun hong pia unla, tua ciangin hong paikik un,” a ci hi.
            </VERS>
            <VERS vnumber="6"> Tua ciangin Kumpi Rehoboam in a pa Solomon a nuntak lai-a a mai-ah a ding khangham mite thu kuppih a, “Hih mite ka dawnna ding ngaihsutna hong bangci piak na hi uh hiam?” a ci hi.
            </VERS>
            <VERS vnumber="7"> Tua ciangin amaute in ama kiangah, “Hih mite tungah nang dik inla, amaute lungkimsakin amaute tungah kam hoih pau lecin, amaute nangma nasem hi tawntung ding uh hi,” a ci uh hi.
            </VERS>
            <VERS vnumber="8"> Ahih hangin khanghamte in a piak ngaihsutna nusia-in, amah tawh a khangkhawm, ama mai-ah a ding khangnote thu a kuppih hi. </VERS>
            <VERS vnumber="9"> Amah in amaute kiangah, “Kei kiangah, ‘Na pa in kote tungah hong suat vangik zangsak in,’ a hong ci hih mite i dawnna ding bang ngaihsutna hong pia na hi uh hiam?” a ci hi.
            </VERS>
            <VERS vnumber="10"> Tua ciangin amah tawh a khangkhawm khangnote in ama kiangah, “Nangma kiangah, ‘Na pa in vangik hong suan hi; ahih hangin kote adingin hong zangsak in,’ hong ci hih mite kiangah hih bangin gen in, ‘Ka khutmeno pen ka pa’ kawng sangin lian zaw hi. </VERS>
            <VERS vnumber="11"> Tu-in ka pa in note tungah vangik hong suatna-ah keimah in na vangik uh ka behlap ding hi. Ka pa in ciang tawh note hong thuhilh hi; ahih hangin keimah in ciang lingnei tawh note kong thuhilh ding hi,’ ci in,” a ci uh hi.
            </VERS>
            <VERS vnumber="12"> Tua ahih ciangin kumpipa in, “Kei kiangah ni thum ni-in hong paikik un,” a cih mah bangin Jeroboam le mi khempeuh a ni thum ni-in Rehoboam kiangah hong pai uh hi. </VERS>
            <VERS vnumber="13"> Tua ciangin kumpipa in amaute ngawh dawnin, khangham mite’ ngaihsutna nusia a, </VERS>
            <VERS vnumber="14"> “Ka pa in note vangik hong suan hi; ahih hangin keimah in kong behlap lai ding hi. Ka pa in ciang tawh note hong thuhilh hi; ahih hangin keimah in ciang lingnei tawh note kong thuhilh ding hi,” ci-in khangnote’ ngaihsut piakna bangin Kumpi Rehoboam in amaute kiangah a gen hi. </VERS>
            <VERS vnumber="15"> Tua ahih ciangin kumpipa in hih mite’ thu ngai lo hi; bang hang hiam cih leh Shiloh mi Ahijah’ tungtawnin Nebat’ tapa Jeroboam tungah a thugente Topa in a tunsak theih nadingin Pasian in a piansak thu kiheina ahi hi.
            </VERS>
            <VERS vnumber="16"> Kumpipa in amaute’ thu a ngaih lohna Israel mi khempeuh in a muh uh ciangin mite in kumpipa dawngin, “David’ sungah kote in bang ngah nei ka hi uh hiam? Jessi’ tapa’ sungah gamhluah ka nei kei uh hi. Israel-te aw, na inn ciat uhah ciah un. Rehoboam in ama ading vaihawm tawm tahen,” a ci uh hi. Tua ahih ciangin Israel mi khempeuh a inn ciat uhah kihem uh hi. </VERS>
            <VERS vnumber="17"> Ahih hangin Judah khuapite-ah a teeng Israel mite tungah Rehoboam in a uk hi.
            </VERS>
            <VERS vnumber="18"> Tua ciangin Kumpi Rehoboam in aana tawh na a kisemsakte a uk nasep ukpa Hadoram Israel-te kiangah sawl a, Israel mite in suang tawh amah na denglum uh hi. Tua ciangin Jerusalem-ah a tai dingin Kumpi Rehoboam a leeng tungah a tuang dingin nawhtat hi. </VERS>
            <VERS vnumber="19"> Tua ahih ciangin tuni dongin leilu lama om Israel-te in David innkuan lehdo uh hi.</VERS>
        </CHAPTER>
        <CHAPTER cnumber="11">
            <VERS vnumber="1"> Jerusalem-ah Rehoboam hong tun ciangin a kumpi gam a ngahkik nadingin Israel-te a sim dingin amah in Judah minam le Benjamin minam a kiteng khia galhang mihing tul zakhat le tul sawmgiat kaikhawm hi. </VERS>
            <VERS vnumber="2"> Ahih hangin Pasian’ mi Shemaiah’ tungah Topa’ thu hong tung hi: </VERS>
            <VERS vnumber="3"> “Judah kumpi Solomon’ tapa Rehoboam le Judah le Benjamin sunga om Israel mi khempeuh tungah gen in, </VERS>
            <VERS vnumber="4"> Topa in hih bangin ci hi: “Note na kuanto kei ding uh a, na mipihte uh na sim kei ding uh hi. Mi khempeuh na inn uhah ciahkik un; bang hang hiam cih leh hih thu pen keima kiang pan hong pai ahi hi,” ci-in gen in,’” a ci hi. Tua ahih ciangin amaute in Topa’ thu ngai-in ciahkik uh a, Jeroboam a sim dingin kuan lo uh hi.
            </VERS>
            <VERS vnumber="5"> Jerusalem-ah Rehoboam teeng a, kihut nadingin Judah gam sungah khuapite a lam hi. </VERS>
            <VERS vnumber="6"> Amah in Bethlehem, Etam, Tekoa, </VERS>
            <VERS vnumber="7"> Bethzur, Soko, Adullam, </VERS>
            <VERS vnumber="8"> Gath, Mareshah, Zif, </VERS>
            <VERS vnumber="9"> Adoram, Lakhish, Azekah, </VERS>
            <VERS vnumber="10"> Zorah, Aijalon le Hebron, Judah le Benjamin gam sunga om kulh a nei khuapite a lam hi. </VERS>
            <VERS vnumber="11"> Amah in munmuanhuaite a muanhuai-in bawlpha-in tuate sungah a ukte le an, sathau le leenggahzu a koih hi. </VERS>
            <VERS vnumber="12"> Tua ciangin amah in khuapi khempeuh ah lum le tei koih a, a muanhuai mahmahin a bawl hi. Tua ahih ciangin Judah gam le Benjamin gam ama a’ a suak hi.
            </VERS>
            <VERS vnumber="13"> Tua ciangin Israel sungah a om siampite le Levi mite khempeuh in amau’ tenna mun khempeuh panin amah hong beel uh hi. </VERS>
            <VERS vnumber="14-15"> Bang hang hiam cih leh Jeroboam le a tapate in Topa’ siampi a sepna panun amaute hawl khia-in, mual dawna biakpiakna munte, dawi gilote le ama bawlsa bawngno milimte adingin ama siampi tuam teel ahih manin Levi mite in amau’ taang gam le amau’ neihsate nusia-in Judah le Jerusalem-ah hong pai uh hi. </VERS>
            <VERS vnumber="16"> Tua ciangin Israel Topa Pasian zon ding a lungsim uhah a khentat khin mite in amau’ pute pate’ Pasian, Topa tungah biakna a pia dingin Israel minam khempeuh sung panin amau’ nung zui-in Jerusalem-ah hong pai uh hi. </VERS>
            <VERS vnumber="17"> Amaute in Judah kumpi gam thakhauhsak uh a, amaute in Solomon’ tapa Rehoboam lungmuangin kum thum sung koih uh hi; bang hang hiam cih leh David le Solomon’ thu a zuih bangun kum thum sung ama thu a mang uh hi.
            </VERS>
            <VERS vnumber="18"> Rehoboam in Mahalath teenpih hi. Mahalath’ pa pen David’ tapa Jerimoth hi a, a nu pen Jessi’ tapa Eliab’ tanu Abihail ahi hi. </VERS>
            <VERS vnumber="19"> Tua nu in amah tawh tapate Jeush, Shemariah le Zaham nei hi. </VERS>
            <VERS vnumber="20"> Tua nu’ khit ciangin amah in Absalom’ tanu Maakah la a, amah tawh Abijah, Attai, Ziza le Shelomith nei hi. </VERS>
            <VERS vnumber="21"> Rehoboam in a zi dangte le a zineute khempeuh sangin Absalom’ tanu Maakah it zaw hi (amah in zi sawm le giat le zineu sawmguk la a, tapa sawmnih le giat le tanu sawmguk nei hi). </VERS>
            <VERS vnumber="22"> Tua ciangin Rehoboam in Maakah’ tapa Abijah, a sanggamte lakah a ulian penin a seh hi; bang hang hiam cih leh kumpi-in amah koih sawm hi. </VERS>
            <VERS vnumber="23"> Amah pil gamtat a, Judah le Benjamin gam sung, kulhnei khuapite khempeuh ah a tapa pawlkhat a khen hi. Amah in amaute tungah na tampi pia a, amaute adingin zi zong a zonsak hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Rehoboam’ ukna kipin a thahat ciangin, amah a kipan amah tawh a om Israel mi khempeuh in Topa’ thukham nusia uh hi. </VERS>
            <VERS vnumber="2-3"> Topa tungah amaute citak lo uh ahih manin Rehoboam’ kum ngana kumin Jerusalem a sim dingin Egypt kumpipa Shishak, leeng galkap tul le zanih le sakol tung tuang galkap tul sawmguk tawh hong kuanto hi. Egypt panin amah tawh a hong kuan mite pen Libya mi, Sukkiim mi le Ethiopia mite hi a, a tamna sim zawh hi lo hi. </VERS>
            <VERS vnumber="4"> Amah in kulhnei khuapite la-in Jerusalem ciang dong hong tung hi.
            </VERS>
            <VERS vnumber="5"> Tua ciangin Shishak’ huhau-in Jerusalem-ah a kikhawm Rehoboam le Judah uliante kiangah kamsang Shemaiah hong pai-in amaute kiangah, “Topa in hih bangin ci hi: ‘Note in kei nong nusia uh hi. Tua ahih ciangin Shishak’ khut sungah note kong pia khin hi,’ ci hi,” a ci hi.
            </VERS>
            <VERS vnumber="6"> Tua ciangin Judah uliante le kumpipa kiniamkhiatin, “Topa thuman hi,” a ci uh hi.
            </VERS>
            <VERS vnumber="7"> Amaute a kiniamkhiatna thu Topa in a muh ciangin Shemaiah’ tungah Topa’ thu hong tung hi: “Amaute kiniamkhiat ahih manin ka susia kei ding hi. Amaute ka suaktasak liailiai tei dinga, Shishak’ khut tawh Jerusalem tungah ka hehna a cingin ka tungsak kei ding hi. </VERS>
            <VERS vnumber="8"> Ahi zongin amaute in keima nasepna le leitung kumpite’ nasepna a kilamdanna a theih nadingun amaute pen Shishak’ nasemte suak ding uh hi,” a ci hi.
            </VERS>
            <VERS vnumber="9"> Tua ahih ciangin Jerusalem a simin Egypt kumpipa Shishak hong kuanto hi. Amah in Topa’ biakinn-a vanmanphate le kumpipa’ inn-a vanmanphate a kipan na khempeuh a la khia hi. Amah in Solomon’ bawlsa kham lumte zong la khia hi. </VERS>
            <VERS vnumber="10"> Tua ciangin Kumpi Rehoboam in tuate’ tangin sumngo lum bawl a, kumpipa’ kongcing ahi inncing a ukte’ khut sungah tuate a ap hi. </VERS>
            <VERS vnumber="11"> Topa’ biakinn-ah kumpipa a pai simin a cingte hong pai-in tuate keng uh a, tua ciangin cinna inndei sungah tuate koihkik uh hi. </VERS>
            <VERS vnumber="12"> Amah a kiniamkhiat ciangin siat cimitna a pian loh nadingin ama tung pan Topa’ hehna kihei khia hi. Tua tham loin Judah gam sungah thu paizia zong hong hoihsak hi.
            </VERS>
            <VERS vnumber="13"> Tua ahih ciangin Kumpi Rehoboam a mahmah Jerusalem-ah kikipsakin a uk hi. Rehoboam in uk ding a kipatin kum sawmnih le khat pha a, Israel minam khempeuh sung panin a min koih nadingin Topa in a teelkhiat khuapi Jerusalem-ah amah in kum sawm le kum sagih sung a uk hi. Ama nu’ min Naamah hi a, Ammon mi ahi hi. </VERS>
            <VERS vnumber="14"> Amah in Topa zon ding a lungsimah koih lo ahih manin a sia a gamta hi.
            </VERS>
            <VERS vnumber="15"> Tu-in Rehoboam’ gamtatnate, a kipatna pan a tawpna dong, Kamsang Shemaiah le Thumu pa Iddo’ Khang Tangthu sungah kigelh hi. Rehoboam le Jeroboam kikalah galkidona om tawntung hi. </VERS>
            <VERS vnumber="16"> Tua ciangin Rehoboam si a, David’ khuapi sungah kivui hi. Tua ciangin a tapa Abijah in ama tangin a uk hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Israel Kumpi Jeroboam’ uk kum sawm le kum giatna kumin Abijah in Judah tungah uk ding kipan hi. </VERS>
            <VERS vnumber="2"> Amah in Jerusalem-ah kum thum sung uk hi. Ama nu’ min Mikaiah hi a, Gibeah khuami Uriel’ tanu ahi hi. Tu-in Abijah le Jeroboam kikalah galkidona om hi. </VERS>
            <VERS vnumber="3"> Galsim dingin Abijah kuan khia a, a kiteng khia mi tul zali a pha, a thahat galhang galkap hon a nei hi. Tua ciangin Jeroboam in Abijah a do dingin a kiteng khia galhang tul zagiat tawh a pang hi.
            </VERS>
            <VERS vnumber="4"> Tua ciangin Efraim mual tung gamah a om Zemaraim Mual tungah Abijah dingto-in, “Jeroboam le Israel mi khempeuh aw, ka thu ngai un! </VERS>
            <VERS vnumber="5"> Israel </VERS>
            <VERS vnumber="6"> Ahi zongin David’ tapa Solomon’ nasem pa, Nebat’ tapa Jeroboam kipanin a topa lehdo hi. </VERS>
            <VERS vnumber="7"> Rehoboam khangno lai a, thu khentat thei nai loin, amaute a nial zawh nai loh hun laitakin mi ginalo honkhat Solomon’ tapa Rehoboam’ kiimah kikhawmin amah dem uh hi. </VERS>
            <VERS vnumber="8"> Note mi tampi na hihna uh le note’ pasian dingin Jeroboam in hong bawlsak kham bawngnote note tawh a om manin, David’ suante’ khut sungah a om </VERS>
            <VERS vnumber="9"> Note in Aaron’ suan,
            </VERS>
            <VERS vnumber="10"> “Ahih hangin kote ahihleh, </VERS>
            <VERS vnumber="11"> Amaute in </VERS>
            <VERS vnumber="12"> En un, kote’ lutangin kote tawh Pasian hong omkhawm a, note a do ding sapna peengkul a tum dingin a siampite a galkap peengkulte uh tawh hong om uh hi. Israel mite aw, na pu na pate uh Pasian,
            </VERS>
            <VERS vnumber="13"> A nunglam panin amaute a hih dingin a pangsim ding pawlkhat Jeroboam in kual paisak hi. Tua ahih ciangin Judah mite’ mai-ah ama galkapte om a, a pangsimte amau’ nungah om hi. </VERS>
            <VERS vnumber="14"> Judah mite a khuadak uh ciangin, amau’ mai le a nung uhah gal a omlam mu uh hi. Tua ciangin </VERS>
            <VERS vnumber="15"> Tua ciangin Judah mite in galdona aw kiko uh hi. Judah mite a kiko uh ciangin Abijah le Judah mite’ mai-ah Pasian in Jeroboam le Israel khempeuh zo hi. </VERS>
            <VERS vnumber="16"> Judah mite’ mai-ah Israel-te tai uh a, Pasian in amau’ khut sungah Israel-te a pia hi. </VERS>
            <VERS vnumber="17"> Abijah le a mite in Israel-te tampi tak that uh hi. Tua ahih ciangin Israel mi a kiteng khia mihing tul zanga a kithatin tuk hi. </VERS>
            <VERS vnumber="18"> Judah mite in a pu a pate uh Pasian,
            </VERS>
            <VERS vnumber="19"> Tua ciangin Abijah in Jeroboam delh a, ama tung panin khuapite, Bethel a khuaneute tawh, Jeshanah a khuaneute tawh le Efron a khuaneute tawh a la hi. </VERS>
            <VERS vnumber="20"> Jeroboam in Abijah’ hun sungin ama vangliatna ngahkik lo hi. Tua ciangin
            </VERS>
            <VERS vnumber="21"> Ahih hangin Abijah a thahatna a khang hi. Amah in zi sawm le li la a, tapa sawmnih le nih le tanu sawm le guk a nei hi. </VERS>
            <VERS vnumber="22"> Abijah’ gamtatna a omlaite, ama ziate le a thugente,
            </VERS>
        </CHAPTER>
        <CHAPTER cnumber="14">
            <VERS vnumber="1"> Tua ciangin Abijah si a, David khuapi sungah kivui hi. Tua ciangin ama tangin a tapa Asa in uk hi. Asa hun sungin tua gamah kum sawm sung gal dai hi. </VERS>
            <VERS vnumber="2"> Tua ciangin Asa in ama Pasian, </VERS>
            <VERS vnumber="3"> Amah in gamdang biakna taute le mual dawna biakpiakna munte la khia-in, biakna songte supai-in Asherah milimte phuk a, </VERS>
            <VERS vnumber="4"> amau’ pute pate’ Pasian, </VERS>
            <VERS vnumber="5"> Amah in Judah khuapi khempeuh panin mual dawna biakpiakna munte le paknamtui biakna taute zong la khia hi. Tua ciangin ama khutnuai-ah kumpi gam sung gal dai hi. </VERS>
            <VERS vnumber="6"> Tua gamah gal dai ahih manin Judah gam sungah kulh a nei khuapite a lam hi. </VERS>
            <VERS vnumber="7"> Tua ciangin amah in Judah mite kiangah, “Hih khuapite lamin kulhpite le tausangte, kulhkongpite le zawlte tawh um ni. Eite in </VERS>
            <VERS vnumber="8"> Asa in Judah mite sung panin lumneu le teipi a tawi galkap tul za thum le Benjamin mite lum pua-in thal a keek tul zanih le tul sawmgiat nei hi. Hih mite khempeuh pen a thahat a galhang mite vive ahi uh hi.
            </VERS>
            <VERS vnumber="9"> Amaute a sim dingin Ethiopia mi Zerah, galkap awn khat le leeng galkap zathum tawh hong kuan khia a, Mareshah ciang dong hong tung hi. </VERS>
            <VERS vnumber="10"> Tua ciangin amah a dawntuah dingin Asa kuan khia a, Zefathah le Mareshah kuamah galdona ding panna a bawl uh hi. </VERS>
            <VERS vnumber="11"> Tua ciangin
            </VERS>
            <VERS vnumber="12"> Tua ahih ciangin </VERS>
            <VERS vnumber="13"> Asa le amah tawh a om mite in Gerar ciang dong amaute delh uh a, a hing kuamah a om nawn loh dongin Ethiopia mite puk uh hi; bang hang hiam cih leh </VERS>
            <VERS vnumber="14"></VERS>
            <VERS vnumber="14"></VERS>
            <VERS vnumber="15"> Tua ciangin amaute in gan omna puanbukte vat uh a, tuu tampi le kalaohte pai khiatpih uh hi. Tua ciangin Jerusalem-ah a ciahkik uh hi.
            </VERS>
        </CHAPTER>
        <CHAPTER cnumber="15">
            <VERS vnumber="1"> Oded’ tapa Azariah’ tungah Pasian’ kha hong tung hi. </VERS>
            <VERS vnumber="2"> Tua ciangin Asa a dawntuah dingin amah pai-in ama kiangah, “Asa, le Judah mite le Benjamin mite aw, ka thu ngai un. Note amah tawh na om laiteng uh note tawh </VERS>
            <VERS vnumber="3"> Hun saupi sung Israel mite, Pasian man tawh om lo, thu a hilh siampi tawh om lo, thukham tawh om lo uh hi. </VERS>
            <VERS vnumber="4"> Ahih hangin a lungkham uh ciangin Israel Pasian, </VERS>
            <VERS vnumber="5"> Tua hun lai-in nasemin mite a zinsuk a zintohna uhah lungmuanna om lo a, gam khempeuh ah buaina om hi. </VERS>
            <VERS vnumber="6"> Pasian in lungkhamna nam khempeuh tawh buaisak ahih manin minam khat le minam khat, khuapi khat le khuapi khat kido-in amaute kitamkham uh hi. </VERS>
            <VERS vnumber="7"> Ahih hangin nang, hang in! Na nasepna thaman hong kipia ding ahih manin na khut zawsak kei in,” a ci hi.
            </VERS>
            <VERS vnumber="8"> Asa in Oded’ tapa Azariah’ thugenkholh, hih thute a zak ciangin amah a lungsim hong hangin, Judah gam khempeuh le Benjamin le Efraim mual tung gam panin a laksa khuapite panin a kihhuai milimte la khia a,
            </VERS>
            <VERS vnumber="9"> Tua ciangin amah in Judah le Benjamin mi khempeuh le Efraim, Manasseh le Simeon sung panin amaute kiangah a peemte zong a khawm hi; bang hang hiam cih leh </VERS>
            <VERS vnumber="10"> Asa’ uk kum sawm le kum ngana a kha thumna sungin Jerusalem-ah amaute kikhawm uh hi. </VERS>
            <VERS vnumber="11"> Tua ni-in amaute in galsung panin a ciahpih uh nate sung panin bawngtal zasagih le tuu tulsagih tawh </VERS>
            <VERS vnumber="12"> Tua ciangin a lungsim khempeuh uh le a nuntakna khempeuh uh tawh a pu a pate uh’ Pasian, </VERS>
            <VERS vnumber="13"> le Israel Pasian, </VERS>
            <VERS vnumber="14"> Amaute in awging pha, otna, peengkulte le sakite tawh </VERS>
            <VERS vnumber="15"> Tua ciangin Judah mi khempeuh tua kiciamna-ah lungdam uh hi; bang hang hiam cih leh amaute in a lungsim khempeuh uh tawh kiciamin deihna taktak tawh amah zong uh hi. Tua ciangin amaute in amah mu uh a,
            </VERS>
            <VERS vnumber="16"> Ama nu Maakah in Asherah milim dingin a kihhuai milim khat a bawlna hangin kumpipa’ nu hihna za panin kumpi Asa in a nu a la khia hi. Asa in a nu’ milim phuksakin satnen a, Kidron lui-ah a hal hi. </VERS>
            <VERS vnumber="17"> Ahih hangin Israel gam sung panin mual dawna biakpiaknate kila khia lo hi. Ahi zongin ama hunsung tawntung Asa’ lungsim paubaang lo hi. </VERS>
            <VERS vnumber="18"> Tua ciangin amah in a pa’ apsa letsongte le ama apsa letsongte, ngun le kham le nazatte, </VERS>
            <VERS vnumber="19"> Asa’ uk kum sawmthum le nga ciang dong galkidona om nawn lo hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Asa’ uk a kum sawmthum le gukna kumin Judah a simin Israel kumpipa Baasha paito a, Judah kumpipa Asa kiang panin kuamah a pai khiat theih loh nading le ama kiangah kuamah a pai theih loh nadingin Ramah khua a phut hi. </VERS>
            <VERS vnumber="2"> Tua ahih ciangin Asa in Topa’ biakinn le kumpipa’ inn-a vanmanpha koihnate panin ngun le kham la-in, Damaskas-ah a teeng Syria kumpipa Benhadad kiangah tuate puakin, </VERS>
            <VERS vnumber="3"> “Ka pa le na pa a kipawl mah bangin kei le nang i kipawl hi. Tu-in ngun le kham kong puak hi. Kei kiang panin amah a nungkik theih nadingin pai inla Israel kumpipa Baasha tawh na kipawlna va sutat in,” a ci hi.
            </VERS>
            <VERS vnumber="4"> Tua ciangin Benhadad in Kumpi Asa’ thu ngai-in Israel khuapite a sim dingin a galkap ukte sawl a, amaute in Ijon, Dan, Abelmaim le Naftali vankoihna khuapite a zo uh hi. </VERS>
            <VERS vnumber="5"> Baasha in tua thu a zak ciangin Ramah khua a lam khawl a, a nasep a tawpsak hi. </VERS>
            <VERS vnumber="6"> Tua ciangin Kumpi Asa in Judah mi khempeuh khawmin thu pia a, Baasha in lamna-a a zat Ramah suang le a singte amaute in pua khia uh a, tuate tawh Geba le Mizpah a lam uh hi.
            </VERS>
            <VERS vnumber="7"> Tua hun laitakin Judah kumpi Asa kiangah thumu pa Hanani hong pai-in ama kiangah, “Nangmah in Syria kumpipa suangin, Topa na Pasian suang lo na hih manin, Syria kumpipa’ galkapte in nang hong suaktasak hi. </VERS>
            <VERS vnumber="8"> Ethiopia mite le Libya mite pen leeng tampi tak le sakol tung tuang tampi tak tawh a om galkap tampi hi lo ahi hiam? Ahi zongin Topa suang na hih manin amah in na khut sungah amaute hong pia hi. </VERS>
            <VERS vnumber="9"> Bang hang hiam cih leh ama lamah a lungsim a paubaang lo mite’ tangin ama vangliatna a lak dingin Topa’ mit in leitung khempeuh en kawikawi hi. Hih thu-ah na hai gamtat khin hi; bang hang hiam cih leh tu a kipan gal na do ding hi,” a ci hi. </VERS>
            <VERS vnumber="10"> Tua ciangin thumu pa tungah Asa heh a, amah kol bulhin thong sungah a koih hi; bang hang hiam cih leh hih thu hangin ama tungah nakpitakin heh hi. Tua hun mahin Asa in mi pawlkhat zong gitlohna tawh a gimsak hi.
            </VERS>
            <VERS vnumber="11"> Asa’ gamtatnate, a patna pan a tawpna dong, Judah le Israel Kumpite’ Tangthu sungah kigelh hi. </VERS>
            <VERS vnumber="12"> Ama uk a kum sawmthum le kuana kumin Asa in a khe-ah natna nei a, a natna nasia mahmah hi. Ahi zongin ama nat hun nangawnah amah in Topa zong lo a, zato siamte’ huhna a zong hi. </VERS>
            <VERS vnumber="13"> Tua ahih ciangin Asa si a, ama uk a kum sawmli le khatna kumin a bei ahi hi. </VERS>
            <VERS vnumber="14"> David khuapi sungah a mahmah in a khuat han sungah amaute in a vui uh hi. Paknamtui bawl siamte in a bawl a namtui a nam tuamtuamte tawh a kidim hankuang sungah amah a sial uh hi. Tua ciangin amah zahtakna-in amaute in meiphual lian mahmah khat a cih uh hi.</VERS>
        </CHAPTER>
        <CHAPTER cnumber="17">
            <VERS vnumber="1"> Tua ciangin a tapa Jehoshafat in ama tangin uk a, Israel langpangin a mahmah kithakhauhsak hi. </VERS>
            <VERS vnumber="2"> Amah in Judah khuapi kulhneite khempeuh ah galkapte koih a, Judah gam sung le a pa Asa in a laksa Efraim khuapite sungah khuacingte a koih hi. </VERS>
            <VERS vnumber="3"> Amah in a pa’ gamtat masate zui ahih manin Jehoshafat tawh Topa om hi. Amah in Baal-te bia lo hi. </VERS>
            <VERS vnumber="4"> Israel-te’ gamtat bang hi loin ama pa’ Pasian zongin ama thupiakna a zui hi. </VERS>
            <VERS vnumber="5"> Tua ahih ciangin Topa in ama khut sungah kumpi gam kipsak a, Judah mi khempeuh in Jehoshafat tungah siah puak uh hi. Amah hau mahmah a, minthang mahmah hi. </VERS>
            <VERS vnumber="6"> Topa’ na a sepna-ah hang mahmah a, Judah gam sung panin mual dawna biakpiaknate le Asherah milimte a la khia hi.
            </VERS>
            <VERS vnumber="7"> Ama uk a kum thumna kumin ama uliante Benhail, Obadiah, Zekhariah, Nethanel le Mikaiah, Judah khuapite-ah thuhilh dingin a sawl hi. </VERS>
            <VERS vnumber="8"> Amaute tawh Levi mi Shemaiah, Nethaniah, Zebadiah, Asahel, Shemiramoth, Jehonathan, Adonijah, Tobijah le Tobadonijah a paikhawmsak hi. Tua ciangin Levi mite tawh siampi Elishama le Jehoram zong a paisak hi. </VERS>
            <VERS vnumber="9"> Amaute in Topa’ thukham laibu kengin Judah gam sungah hilh uh hi. Judah khuapi khempeuh ah amaute pai kawikawi-in mite lakah a hilh uh hi.
            </VERS>
            <VERS vnumber="10"> Tua ciangin Judah gam kimkotah a om kumpi gam khempeuh tungah Topa kihtakna om a, amaute in Jehoshafat do ngam nawn lo uh hi. </VERS>
            <VERS vnumber="11"> Filistia mite pawlkhat in Jehoshafat tungah letsongte le siah dingin ngun a puak uh hi. Tua ciangin Arab-te in zong ama tungah tuutal tulsagih le zasagih le keeltal tulsagih le zasagih mah a puak uh hi. </VERS>
            <VERS vnumber="12"> Tua ciangin Jehoshafat hong lian zaw semsem hi. Amah in Judah gam sungah munmuanhuaite le vankoihna khuapite lam a, </VERS>
            <VERS vnumber="13"> amah in Judah khuapite sungah van tampi a nei hi. Amah in a thahat a hang galkapte Jerusalem-ah a nei hi. </VERS>
            <VERS vnumber="14"> A beh ciat uh tawh kizui-in amaute a phazah hih bang ahi hi. Judah sung pan a tulin a ukte: Adnah a ukpa hi a, a thahat a galhang mi tul zathum tawh ahi hi. </VERS>
            <VERS vnumber="15"> Ama zomah a ukpa Jehohanan hi a, mi tul zanih le tul sawmgiat tawh ahi hi. </VERS>
            <VERS vnumber="16"> Ama zomah Topa’ nasep nadingin a kipia Zikri’ tapa Amasiah hi a, a thahat a galhang mi tul zanih tawh ahi hi. </VERS>
            <VERS vnumber="17"> Benjamin sung panin: A thahat a galhang Eliada hi a, thal le lum a tawi mi tul zanih tawh ahi hi. </VERS>
            <VERS vnumber="18"> Tua ciangin ama zomah Jehozabad hi a, galdo dingin hiam a tawi mi tul zakhat le tul sawmgiat tawh ahi hi. </VERS>
            <VERS vnumber="19"> Hihte pen kumpipa in Judah gam sung khempeuh ah kulh a nei khuapite-ah a koihte banah kumpipa’ na a semte ahi hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Jehoshafat hau-in hong minthan ciangin Ahab tawh numei-a kizopna a bawl hi. </VERS>
            <VERS vnumber="2"> Kum tawmkhat khit ciangin Samaria-a Ahab kiangah amah paisuk hi. Tua ciangin Ahab in amah le amah tawh a hong pai mite adingin tuu tampi le bawngtal tampi go a, Ramoth-gilead a sim dingin amah a zol hi. </VERS>
            <VERS vnumber="3"> Israel kumpipa Ahab in Judah kumpipa Jehoshafat kiangah, “Ramoth-gilead-ah kei tawh nong kuan ding hiam?” a ci hi. Amah in dawngin, “Kei pen nangmah bang ka hi a, ka mite zong nangma mite mah bang ahi hi. Kote pen galsimna ah nang tawh kong kuan ding uh hi,” a ci hi.
            </VERS>
            <VERS vnumber="4"> Tua ciangin Jehoshafat in Israel kumpipa kiangah, “Topa thu dong masa ni,” a ci hi.
            </VERS>
            <VERS vnumber="5"> Tua ciangin Israel kumpipa in kamsangte mihing zali khawmin amaute kiangah, “Ramoth-gilead a sim dingin kuanto ding ka hi hiam, tua ahih kei leh thuak ding ka hi hiam?” a ci hi. Tua ciangin amaute in, “Kuanto in; bang hang hiam cih leh Pasian in kumpipa’ khut sungah hong pia ding hi,” a ci uh hi.
            </VERS>
            <VERS vnumber="6"> Ahih hangin Jehoshafat in, “Eite in i dot theih ding Topa’ kamsang adang hih lai-ah om nawn lo ahi hiam?” a ci hi.
            </VERS>
            <VERS vnumber="7"> Tua ciangin Israel kumpipa in Jehoshafat kiangah, “Eite in Topa thu i dot theih nading Imlah’ tapa Mikaiah a kici mi khat omlai hi. Ahih hangin amah in kei tawh kisai a hoih thu gen ngei loin a sia bekbek gen tawntung ahih manin amah ka mudah hi,” a ci hi. Tua ciangin Jehoshafat in, “Tua bangin kumpipa in ci kei in,” a ci hi.
            </VERS>
            <VERS vnumber="8"> Tua ciangin Israel kumpipa in ulian khat samin, “Imlah’ tapa Mikaiah manlang takin hong paipih in,” a ci hi.
            </VERS>
            <VERS vnumber="9"> Tu-in Israel kumpipa le Judah kumpipa Jehoshafat a kumpi tokhom tung uhah tu-in a puantualpi uh tawh kizem uh hi. Samaria kulhkongpi lutna munah amaute tu uh a, amaute’ mai-ah kamsangte khempeuh in thu a gen uh hi. </VERS>
            <VERS vnumber="10"> Tua ciangin Khenaanah’ tapa Zedekiah in sik kite bawl tawmin, “Topa in hih bangin ci hi: ‘Amaute a siat matengin hihte tawh Syria mite na nawt ding hi,’ ci hi,” a ci hi. </VERS>
            <VERS vnumber="11"> Tua ciangin kamsang khempeuh in zong tua bangmahin gen uh a, “Ramoth-gilead-ah kuanto inla, gualzo in. Topa in kumpipa’ khut sungah hong pia ding hi,” a ci uh hi.
            </VERS>
            <VERS vnumber="12"> Tua ciangin Mikaiah a sam dingin a pai kamtai pa in ama kiangah, “En in, thu kikhatin kamsangte’ thugen pen kumpipa adingin a hoihlam ahi hi. Nang zong amaute’ gen bangin gen inla, a hoih lamin gen in,” a ci hi.
            </VERS>
            <VERS vnumber="13"> Ahih hangin Mikaiah in, “Topa a nungta ahih mah bangin, ka Pasian’ gen thu bek ka gen ding hi,” a ci hi.
            </VERS>
            <VERS vnumber="14"> Kumpipa kiangah amah hong tun ciangin kumpipa in ama kiangah, “Mikaiah aw, Ramoth-gilead-ah galsim dingin kuan ding ka hi hiam, tua ahih kei leh thuak ding ka hi hiam?” a ci hi. Tua ciangin amah in dawngin, “Kuanto inla va gualzo ve! Na khut sungah amaute hong kipia ding hi ve’n,” a ci hi.
            </VERS>
            <VERS vnumber="15"> Ahih hangin kumpipa in ama kiangah, “Topa’ min tawh thudang gen loin thuman bek kei tungah nong genna ding bangzah vei hong thuhilh ding ka hi hiam?” a ci hi.
            </VERS>
            <VERS vnumber="16"> Tua ciangin amah in, “A cing nei lo tuute bangin mualte tungah Israel mi khempeuh a kithehthang ka mu hi. Tua ciangin Topa in, ‘Hihte in to nei lo hi; nuamtakin a inn ciat uhah ciahsak un,’ ci hi,” a ci hi.
            </VERS>
            <VERS vnumber="17"> Tua ciangin Israel kumpipa in Jehoshafat kiangah, “Amah in kei tawh kisai a hoih gen loin a sia bek gen ding hi, ci-in nang kiangah hong gen hi lo ka hi hiam?” a ci hi.
            </VERS>
            <VERS vnumber="18"> Tua ciangin Mikaiah in, “Topa’ thugen za in: Topa a kumpi tokhom tungah tu a, a taklam le a veilamah vantung mihon khempeuh a ding ka mu hi. </VERS>
            <VERS vnumber="19"> Tua laitakin Topa in, ‘Israel kumpipa Ahab kuanto-in Ramoth-gilead-ah a puk nadingin kua in amah zol ding ahi hiam?’ a ci hi. Tua ciangin khat in thu khat gen a, adang khat in thudang khat a gen hi. </VERS>
            <VERS vnumber="20"> Tua ciangin kha khat hong madawkin Topa’ mai-ah dinga, ‘Keimah in amah ka va zol ding hi,’ a ci hi. Tua ciangin Topa in ama kiangah, ‘Bang lam tawh zol ding na hi hiam?’ a ci hi. </VERS>
            <VERS vnumber="21"> Amah in, ‘Keimah pai khia-in ama kamsangte khempeuh’ kam sungah zuau thugen kha khat ka va hi ding hi,’ a ci hi. Tua ciangin amah in, ‘Nangmah in amah na va zol ding hi. Pai inla tua bangin va hih in,’ a ci hi.
            </VERS>
            <VERS vnumber="22"> “Tua ahih ciangin Topa in hih na kamsangte’ kam sungah zuauthu a gen kha khat koih khin ahihna thei in. Topa in nang na siatna ding gen khinzo hi,” a ci hi.
            </VERS>
            <VERS vnumber="23"> Tua ciangin Khenaanah’ tapa Zedekiah a nai-ah hong pai-in Mikaiah a paang bengin, “Cik hun a kipan Topa’ kha in kei hong nusia-in, hih bang na gen nadingin nang tungah hong tung ahi hiam?” a ci hi.
            </VERS>
            <VERS vnumber="24"> Tua ciangin Mikaiah in, “Nangmah a bu dingin inndei sung nungah na pai ni ciangin na thei ding hi,” a ci hi.
            </VERS>
            <VERS vnumber="25"> Tua ciangin Israel kumpipa in, “Mikaiah man unla, khuapi ukpa Amon le kumpipa’ tapa Joash kiangah paipihkik un. </VERS>
            <VERS vnumber="26"> Tua ciangin, ‘Hih bangin kumpipa in ci hi: Hih mipa thong sungah koih unla, lungnuam takin kong ciahkik mateng anletui tawmno bek tawh vak un, ci hi,’ ci un,” a ci hi.
            </VERS>
            <VERS vnumber="27"> Tua ciangin Mikaiah in, “Lungnuam takin nong ciahkik leh kei tungtawnin Topa in thu a gen lo ahi hi,” a ci hi. Tua ciangin amah in, “Mi khempeuh aw, tu-a ka thugen za un!” a ci hi.
            </VERS>
            <VERS vnumber="28"> Tua ciangin Israel kumpipa le Judah kumpipa Jehoshafat, Ramoth-gilead-ah a kuanto uh hi. </VERS>
            <VERS vnumber="29"> Tua ciangin Israel kumpipa in Jehoshafat kiangah, “Kei pen mel kiseelin gal sungah kong kuan dinga, ahih hangin nangmah in na puantualpite nong silh ding hi,” a ci hi. Tua ahih ciangin Israel kumpipa a mel kiseel a, amaute gal sungah a kuan uh hi.
            </VERS>
            <VERS vnumber="30"> Tu-in Syria kumpipa in a leeng a ukte thu pia khin a, “A neu tawh ahi a, a lian tawh ahi zongin kido loin, Israel kumpipa bek tawh na kido ding uh hi,” a ci hi. </VERS>
            <VERS vnumber="31"> Leeng galkap a ukte in Jehoshafat a muh uh ciangin, “Israel kumpipa hi,” a ci uh hi. Tua ahih ciangin amah a hih dingin amaute in naih uh hi. Tua ciangin Jehoshafat kikokhia a, Topa in amah huh hi. Pasian in ama kiang panin amaute kai khia hi; </VERS>
            <VERS vnumber="32"> bang hang hiam cih leh Israel kumpipa ahih lohna leeng galkap a ukte in a theih uh ciangin amah a delhna panin kilehheikik uh hi. </VERS>
            <VERS vnumber="33"> Ahih hangin mi khat in a thal mawklot a, Israel kumpipa a galdal thep le a awmdal kikal a kha hi. Tua ahih ciangin amah in a leenghawl pa kiangah, “Kei liam ka hih manin kileh inla, galphual panin hong pua khia in,” a ci hi. </VERS>
            <VERS vnumber="34"> Tua ni-in galkidona nasia mahmah a, nitak dong Syria mite maingatin a leeng sungah Israel kumpipa kingam hi. Tua hi a, nitum laitakin amah a si ta hi.
            </VERS>
        </CHAPTER>
        <CHAPTER cnumber="19">
            <VERS vnumber="1"> Judah kumpipa Jehoshafat lungmuang takin Jerusalem-a ama inn-ah ciahkik hi. </VERS>
            <VERS vnumber="2"> Ahih hangin amah a dawn dingin Hanani’ tapa, thumu pa Jehu hong pai khia a, Kumpi Jehoshafat kiangah, “Mi gilote huhin Topa a mudahte it ding na hi hiam? Hih thu hangin Topa’ hehna nang tungah hong tung zo hi. </VERS>
            <VERS vnumber="3"> Ahi zongin nang na hoihna pawlkhat om hi; bang hang hiam cih leh nangmah in gam sung panin Asherah milimte nusia-in Pasian zon ding na lungsimah na ngaihsun hi,” a ci hi.
            </VERS>
            <VERS vnumber="4"> Jerusalem-ah Jehoshafat teeng hi. Tua ciangin Beersheba panin Efraim mual tung gam ciang dong mite lakah zin kawikawi a, amau’ pute pate’ Pasian, Topa kiangah amaute tunpihkik hi. </VERS>
            <VERS vnumber="5"> Amah in gam sunga Judah khuapi kulhnei khempeuh a khuapi a khuapi-ah thukhen dingte seh a, </VERS>
            <VERS vnumber="6"> thukhente tungah, “Note in mi ading hi loin Topa adingin a khen na hih manun na hih dingte uh limtakin ngaihsun un; thukhenna na piak laitakun note kiangah amah hong om hi. </VERS>
            <VERS vnumber="7"> Tu-in note in Topa zahtak unla, na hihnate uhah kingaihsun un. Bang hang hiam cih leh Topa i Pasian in thuman hei khiatna, mi deidanna le sumgolh laknate deih lo hi,” a ci hi.
            </VERS>
            <VERS vnumber="8"> Tua tham loin, Topa adingin thukhenna a pia ding le thuneite a khensak dingin Levi mite le siampite le Israel mi beh lutangte pawlkhat, Jehoshafat in Jerusalem-ah a seh hi. Amaute in Jerusalem-ah a phual ding uh nei uh hi. </VERS>
            <VERS vnumber="9"> Tua ciangin amah in amaute thuhilh a, “Topa zahtakna, cihtakna le na lungsim khempeuh uh tawh hih bangin na hih ding uh hi: </VERS>
            <VERS vnumber="10"> A khuapi uhah a teeng na sanggamte uh tung panin mi kithahna thu, thukham ahih kei leh thupiakna, upadi ahih kei leh biakna ngeina kipte tawh kisai-in thu khat peuhpeuh note tungah hong tun ciangin, amaute in Topa’ mai-ah mawhna a piansak loh nading le note le na sanggamte uh tungah hehna hong tun loh nadingin amaute na hilh ding uh hi. Tua bangin na gamta ding uh a, mawhna na piangsak kei ding uh hi. </VERS>
            <VERS vnumber="11"> En un, Topa’ thu tawh kisai thute khempeuh ah siampi lian Amariah note tungah om hi. Tua ciangin kumpipa tawh kisai khempeuh ah Judah mite a ukpa Ishmael’ tapa Zebadiah om hi. Tua ciangin Levi mite in note tungah ulian na hong sem ding uh hi. Hang takin gamta un; thuman mite tawh Topa hong om tahen!” a ci hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Hih thu khit ciangin Moab mite le Ammon mite le Meunim mite pawlkhat, Jehoshafat a sim dingin hong kuan uh hi. </VERS>
            <VERS vnumber="2"> Mi pawlkhat hong pai-in Jehoshafat kiangah, “Tuipi galkhat, Edom gam panin mihon tampi khat nangmah a sim dingin hong kuan uh hi. Amaute Hazazontamar (Engedi a kici)-ah om uh hi,” ci-in a gen uh hi. </VERS>
            <VERS vnumber="3"> Tua ciangin Jehoshafat lau a, a mahmah in Topa’ lamlahna ding zong a, Judah gam khempeuh ah an tan ding thu a zasak hi. </VERS>
            <VERS vnumber="4"> Tua ciangin Topa’ tung pan huhna a ngen dingin Judah mite hong kikhawm uh hi. Judah khuapi khempeuh panin Topa thu a dong dingin amaute hong pai uh hi. </VERS>
            <VERS vnumber="5"> Tua ciangin Topa’ biakinn huangsung, inntual thak mai, Judah le Jerusalem-te’ kikhopna sungah Jehoshafat dinga, </VERS>
            <VERS vnumber="6"> “Topa, ka pu ka pate uh Pasian aw, nang, vantungah Pasian hi lo na hi hiam? Minamte’ kumpi gam khempeuh tungah nang a uk hi lo na hi hiam? Na khut sungah vangliatna le thahatna om a, kuamah in nang hong nang zo lo hi. </VERS>
            <VERS vnumber="7"> Kote’ Pasian aw, hih gamah a teeng mite na mi Israel-te’ mai-ah hawl khia-in, na lawmpa Abraham’ suanlekhakte tungah a tawntung dingin pia hi lo na hi hiam? </VERS>
            <VERS vnumber="8"> Hih gamah amaute teengin, nangma min dingin hih lai-ah biakinn khat lam uh a, </VERS>
            <VERS vnumber="9"> ‘Eite tungah siatna, namsau, thukhenna, ahih kei leh natna, ahih kei leh kialpi hong tun leh, hih biakinn sungah ama min om ahih manin hih biakinn mai-ah dingin i gimna hunah ama tungah i kiko dinga, amah in hong za-in hong hon ding hi,’ ci uh hi.
            </VERS>
            <VERS vnumber="10"> “Tu-in en in, Egypt gam panin Israel-te hong pai khiat lai-in na simsak loh, amaute in a suksiat loh uh Ammon mite le Moab mite le Seir Mual gam mite, </VERS>
            <VERS vnumber="11"> ka luah dingun kote tungah nong piaksa nangma neihsa panin kote a hong hawl khia dingin hong paina tawh amaute in kote hong lehthuk zawsop uh hi. </VERS>
            <VERS vnumber="12"> Kote’ Pasian aw, amaute tungah thu khen lo ding na hi hiam? Bang hang hiam cih leh kote a sim dingin a hong pai hih mihon tampite a do dingin thahatna ka nei kei uh hi. Ka cih nading uh ka thei kei uh a, nangmah bek kong mitsuan uh hi,” a ci hi.
            </VERS>
            <VERS vnumber="13"> Tua laitakin Topa’ mai-ah Judah mi khempeuh a taneute, a zite le a naupangte uh tawh a ding uh hi. </VERS>
            <VERS vnumber="14"> Tua ciangin a kikhawmte’ lak, Levi mi Asaf’ suante sung pan Mattaniah, a tapa Jeiel, a tapa Benaiah, a tapa Zekhariah, a tapa Jahaziel tungah Topa’ kha hong tung hi. </VERS>
            <VERS vnumber="15"> Tua ciangin amah in, “Judah gam khempeuh le Jerusalem-a teng khempeuh le Kumpi Jehoshafat aw, ngai un. Topa in hih bangin note’ tungah hong gen hi: ‘Kihta kei unla, hih a tam mi honpi hangin lungkia kei un; bang hang hiam cih leh galdona pen note a’ hi loin Pasian-a’ ahi hi. </VERS>
            <VERS vnumber="16"> Zing ciangin amaute a do-in paisuk un. Ziz kahtohna lampi tawnin amaute hong kuanto ding uh a, Jeruel gamlak nisuahna lam kuam mongah amaute na mu ding uh hi. </VERS>
            <VERS vnumber="17"> Note in hih kidona-ah na do ding uh kisam lo hi. Judah gam mite le Jerusalem khuamite aw, na panmun uh la-in taang loin ding unla, note’ tangin Topa’ gualzawhna mu un,’ ci hi. Kihta kei unla, lungkia kei un. Zing ciangin amaute a do-in pai un. Topa in note hong ompih ding hi,” a ci hi. 
            </VERS>
            <VERS vnumber="18"> Tua ciangin Jehoshafat in a maitang leilam ngatin kun a, Judah gam le Jerusalem-a a teeng mite khempeuh zong Topa’ mai-ah pukin Topa a bia uh hi. </VERS>
            <VERS vnumber="19"> Tua ciangin Levi mite sung pan Kohath mite le Korah mite, awging pha mahmah tawh Israel Pasian, Topa a phat dingin a dingto uh hi.
            </VERS>
            <VERS vnumber="20"> Tua ciangin zingsangin amaute tho baihin Tekoa gamlakah a pai khia uh hi. Amaute a pai khiat laitakin Jehoshafat dingin, “Judah gam le Jerusalem-a a teengte aw, ka thugen za un! Topa na Pasian uh um un; tua hileh note na kip ding uh hi. Ama kamsangte um un; tua hileh na maavang ding uh hi,” a ci hi. </VERS>
            <VERS vnumber="21"> Amah in mite tawh thu kikupna a neih khit ciangin, galkapte mai-ah amaute a paikawmin, “Topa tungah lungdamna ko un; bang hang hiam cih leh ama itna kip tawntung hi,” ci-in biakna puan silhin Topa tungah la sa-in amah a phat dingte a seh hi.
            </VERS>
            <VERS vnumber="22"> Amaute inla sa-in phat ding a kipat uh ciangin, Judah mite a sim dingin a hong pai Ammon mite, Moab mite le Seir Mual gam mite a pangsim ding Topa in koih a, amaute kizo hi. </VERS>
            <VERS vnumber="23"> Bang hang hiam cih leh Ammon mite le Moab mite in Seir Mual a, a teengte a do dingin kipanin amaute susia mang uh a, Seir-a a teengte a beisak khit uh ciangin amaute khatlekhat kisusia uh hi. </VERS>
            <VERS vnumber="24"> Gamlak a galvilna tausangah Judah-te hong tun ciangin mihonpite’ omna lam en uh hi. Amaute pen leilakah a puk misi luanghawm vive na hi a, a suakta kuamah om lo hi.
            </VERS>
            <VERS vnumber="25"> Van kinusiate a tawm dingin Jehoshafat le a mite hong pai ciangin bawngte, vante, puante le na manphate tampi tak mu uh a, a puak zawh nawn loh ciang dong uh amau adingin a la uh hi. Van kinusiate tam mahmah ahih manin ni thum sung tawm uh hi. </VERS>
            <VERS vnumber="26"> A ni li ni-in Berakah Kuam-ah amaute kikhawm uh hi; bang hang hiam cih leh amaute in tua lai-ah Topa phat uh hi. Tua ahih ciangin tuni dongin tua lai mun pen Berakah Kuam kici hi. </VERS>
            <VERS vnumber="27"> Tua ciangin Judah mi le Jerusalem mi khempeuh ciah uh a, Jehoshafat makai-in lungdamna tawh Jerusalem-ah a pai uh hi; bang hang hiam cih leh a galte uh hangin Topa in amaute lungdamsak hi. </VERS>
            <VERS vnumber="28"> Amaute, harp lasaknate le laiza lasaknate tawh Jerusalem-a Topa’ biakinn-ah tung uh hi. </VERS>
            <VERS vnumber="29"> Topa in Israel-te’ galte a dosakna thu a zak uh ciangin kumpi gamte khempeuh in Topa a kihta uh hi. </VERS>
            <VERS vnumber="30"> Tua ahih ciangin Jehoshafat’ ukna gam sung gamdai hi; bang hang hiam cih leh a Pasian in ama kiimah galdaihna a pia hi.
            </VERS>
            <VERS vnumber="31"> Tua bangin Jehoshafat in Judah tungah uk hi. Amah in uk ding a kipatin kum sawmthum le nga pha a, Jerusalem-ah kum sawmnih le nga sung uk hi. Ama nu’ min Azubah hi a, Shilhi’ tanu ahi hi. </VERS>
            <VERS vnumber="32"> Amah in a pa Asa’ gamtat bangmahin Topa’ muhna-ah a man na sem hi. </VERS>
            <VERS vnumber="33"> Ahi zongin mual dawna biakpiaknate kila khia lo hi. Mite in a lungsim uhah a pu a pate uh’ Pasian ngaihsun nai lo uh hi.
            </VERS>
            <VERS vnumber="34"> Tu-in Jehoshafat’ gamtatna a omlaite, a patna pan a tawp dongin, Israel Kumpite’ Tangthu sunga a kiciamteh, Hanani’ Tapa Jehu’ Khang Tangthu sungah kigelh hi.
            </VERS>
            <VERS vnumber="35"> Hih thu khit ciangin Judah kumpi Jehoshafat in a gilo a a gamta Israel kumpipa Ahaziah tawh kipawlna a bawl hi. </VERS>
            <VERS vnumber="36"> Tarshish a pai ding teembawte bawlna-ah amah pawl a, amaute in Eziongebar-ah teembawte a bawl uh hi. </VERS>
            <VERS vnumber="37"> Tua ciangin Mareshah khuami Dodavahu’ tapa Eliezer in Jehoshafat langpangin thu genin, “Nangmah in Ahaziah tawh kipawlna bawl na hih manin Topa in na bawlsa uh nate susia ding hi,” a ci hi. Tua ciangin teembawte kisia a Tarshish-ah pai thei lo hi.</VERS>
        </CHAPTER>
        <CHAPTER cnumber="21">
            <VERS vnumber="1"> Jehoshafat si a, David khuapi sungah a pate tawh kivui hi. Tua ciangin a tapa Jehoram in ama tangin uk hi.
            </VERS>
            <VERS vnumber="2"> Jehoshafat’ tapa Jehoram’ sanggam pasalte: Azariah, Jehiel, Zekhariah, Azariah, Mikhael le Shefatiah ahi uh hi. Hihte khempeuh, Judah kumpi Jehoshafat’ tapate ahi hi. </VERS>
            <VERS vnumber="3"> A pa un amaute tungah letsong lianpite, ngun, kham le a manpha neihsate, Judah gam sunga kulhnei khuapite tawh a pia hi. Ahih hangin amah ta upa ahih manin Jehoram tungah kumpi gam a pia hi. </VERS>
            <VERS vnumber="4"> A pa’ kumpi tokhom tungah Jehoram kahin a kip ciangin namsau tawh a sanggam pasal khempeuh that a, Judah ulian pawlkhat zong a that hi.
            </VERS>
            <VERS vnumber="5"> Jehoram kumpi a suahin a kum sawmthum le nih pha a, Jerusalem-ah kum giat sung uk hi. </VERS>
            <VERS vnumber="6"> Amah in Ahab innkuan mah bangin Israel kumpi dangte’ gamtat a zui hi; bang hang hiam cih leh Ahab’ tanu ama zi ahi hi. Topa’ muhna-ah amah a sia gamta hi. </VERS>
            <VERS vnumber="7"> Ahi zongin, David tawh a bawlsa a thuciamna, ama tung le a suante tungah ukna za a piak suakna ding a ciam khitna hangin Topa in David’ suante susia lo hi.
            </VERS>
            <VERS vnumber="8"> Ama hun sungin Judah ukna panin Edom lengkhia-in amau’ kumpi tuam a koih uh hi. </VERS>
            <VERS vnumber="9"> Tua ciangin ama nuai-a a ukte le a leengte khempeuh tawh Jehoram galkah a, zanin amah kipanin amah le a leeng ukte a umcih Edom mite a vat gawp hi. </VERS>
            <VERS vnumber="10"> Tua ahih ciangin tuni dongin Judah ukna panin Edom mite leeng khia hi. Amah in a pu a pate’ Pasian, Topa nusia ahih manin tua hun laitakin Libnah zong ama ukna panin a leng khia hi. </VERS>
            <VERS vnumber="11"> Tua tham loin amah in Judah mual tung gamah mual dawna biakpiaknate bawl a, Jerusalem-a teeng mite citak loin omsak a, Judah mite lampialsak hi.
            </VERS>
            <VERS vnumber="12"> Tua ciangin kamsang Elijah tung panin ama kiangah laikhak khat hong tung a, “Na pu David’ Pasian, Topa in hih bangin ci hi: ‘Na pa Jehoshafat’ gamtat bang leh Judah kumpi Asa’ gamtat bangin gamta loin, </VERS>
            <VERS vnumber="13"> Israel kumpi dangte’ gamtat bangin gamta-in Ahab innkuan in cihtak lohna-ah Israel a paipih bangin Judah le Jerusalem-a teeng mite cihtak lohna-ah na paipih a, na pa’ innkuan sung panin nang sangin a hoih zaw na sanggam pasalte zong na that hi. </VERS>
            <VERS vnumber="14"> Tua ahih manin na mite, na tate, na zite le na neih khempeuh tungah Topa in gimna lianpi khat hong tungsak dinga, </VERS>
            <VERS vnumber="15"> na natna hangin a ni ni-in na gil a tolh khiat dongin, nang mahmah in gilnatna lianpi khat na nei ding hi,’ ci hi,” a ci hi.
            </VERS>
            <VERS vnumber="16"> Tua ciangin Topa in Ethiopia mite kiangah a om Filistia mite le Arab mite, Jehoram tungah a heh nadingun tok lo hi. </VERS>
            <VERS vnumber="17"> Tua ahih ciangin Judah a simin amaute hong kuanto-in luh uh a, kumpipa’ inn-ah a om a muh uh na khempeuh le a tapate le a zite zong pua khia uh a, a tapa neu pen Jehoahaz sim loh a tapate a kinusia om lo hi.
            </VERS>
            <VERS vnumber="18"> Hih thute khempeuh khit ciangin Topa in a dam thei lo natna tawh a gil nasak hi. </VERS>
            <VERS vnumber="19"> A hun a cin, kum nih beina ciangin a natna hangin a gil tolh khia a, nakpitakin na sa-in a si hi. A pate adingin mei a cih uh bangin a mite in amah zahtakna-in mei cih lo uh hi.
            </VERS>
            <VERS vnumber="20"> Amah in uk ding a kipatin kum sawmthum le nih a pha hi. Jerusalem-ah kum giat sung uk a, kuama dahpih lohin amah kihem khia hi. Amaute in David khuapi sungah amah vui uh a, ahih hangin kumpite’ han sungah kivui lo hi.
            </VERS>
        </CHAPTER>
        <CHAPTER cnumber="22">
            <VERS vnumber="1"> Tua ciangin Jerusalem-ah a teengte in ama tangin a tapa neu pen Ahaziah kumpi-in koih uh hi; bang hang hiam cih leh Arab mite tawh giahphual ah hong pai mite in a tapa gol zawte khempeuh that khin uh hi. Tua ahih ciangin Judah kumpi Jehoram’ tapa Ahaziah in uk hi. </VERS>
            <VERS vnumber="2"> Ahaziah in uk ding a kipatin kum sawmli le nih pha a, Jerusalem-ah kum khat sung uk hi. Ama nu’ min Athaliah hi a, Omri’ tanu ahi hi. </VERS>
            <VERS vnumber="3"> Ama nu in a sia-a a gamtatna ding lamlak ahih manin amah zong Ahab innkuan dangte’ gamtat bangin a gamta hi. </VERS>
            <VERS vnumber="4"> Ahab innkuan dangte mah bangin Topa’ muhna-ah a sia gamta hi; bang hang hiam cih leh a pa’ sih khit ciangin ama siatna dingah thu lamlakte pen Ahab’ innkuante ahi uh hi. </VERS>
            <VERS vnumber="5"> Amah in amaute’ thugen nangawn zui a, Ramoth-gilead-ah Syria kumpi Hazael tawh a kido dingin Israel kumpi Ahab’ tapa Joram tawh a kuan hi. Tua ciangin Syria mite in Joram liamsak uh a, </VERS>
            <VERS vnumber="6"> Syria kumpi Hazael a do laitakin gal sungah a ngah a liamnate Jezreel-ah a kidamsak dingin a kilehkik hi. Tua ciangin Jezreel-ah Ahab’ tapa Joram a ci na ahih manin amah a en dingin Judah kumpi Jehoram’ tapa Ahaziah a hawhsuk hi.
            </VERS>
            <VERS vnumber="7"> Ahih hangin Joram’ kiangah a hawhna tawh Ahaziah’ pukna a tunna ding Pasian’ sehsa ahi hi. Bang hang hiam cih leh tua lai-ah amah a hawh sungin Ahab innkuan a susia dingin Topa in sathau a nilhsa, Nimshi’ tapa Jehu tawh a kimu dingin Joram tawh pai khia hi. </VERS>
            <VERS vnumber="8"> Jehu in Ahab innkuan tungah Pasian’ thukhenna a sepkhiat laitakin Judah uliante le Ahaziah’ na a sem, Ahaziah’ sanggam pasalte’ tapate tuak a, amah in amaute a that hi. </VERS>
            <VERS vnumber="9"> Amah in Ahaziah zong a, Samaria-ah a buk laitakin amah kiman a, tua ciangin Jehu kiangah amah kipaipihin kithat hi. Amaute in amah vui uh hi; bang hang hiam cih leh amaute in, “Amah pen a lungsim khempeuh tawh Topa a zong Jehoshafat’ tupa ahi hi,” ci uh hi. Tua ciangin Ahaziah innkuante in kumpi gam a uk zo ding mi khat zong nei nawn lo uh hi.
            </VERS>
            <VERS vnumber="10"> Tu-in Ahaziah’ nu Athaliah in a tapa a sihna a theih ciangin amah kipanin Judah sung pan kumpi innkuan khempeuh thatsak hi. </VERS>
            <VERS vnumber="11"> Ahih hangin kumpipa’ tanu Jehosheba in Ahaziah’ tapa Joash la a, a kithat ding kumpipa’ tapate lak panin amah gukhia-in lupna senna inndei sungah amah le a cingnu a koih hi. Amah pen Ahaziah’ sanggamnu ahih manin Kumpi Jehoram’ tanu ahi, siampi Jehoiada’ zi Jehosheba in tua bangin Athaliah’ kiang panin amah seel a, tua nu in amah thatkha lo hi. </VERS>
            <VERS vnumber="12"> Tua bangin Athaliah in gam sung a uk laitakin Pasian’ biakinn sungah bu-in kum guk sung amaute tawh amah a om hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> Ahih hangin a kum sagihna kumin Jehoiada amah kihanthawnin a za-a a ukte, Jehoram’ tapa Azariah le Jehohanan’ tapa Ishmael le Obed’ tapa Azariah le Adaiah’ tapa Maaseiah le Zikri’ tapa Elishafat-te tawh thukimna khat a bawl hi. </VERS>
            <VERS vnumber="2"> Tua ciangin Judah gam sungah amaute pai kawikawi-in Judah khuapite khempeuh panin Levi mite le Israel mi beh lutangte khawmin Jerusalem-ah hong pai uh hi.
            </VERS>
            <VERS vnumber="3"> Tua ciangin a kikhawm khempeuh in Pasian’ biakinn sungah kumpipa tapa Joash tawh thuciamna khat bawl uh hi. Tua ciangin Jehoiada in amaute kiangah, “En un, kumpipa’ tapa! Topa in David suante tawh kisai-in a gen bangin amah uksak un. </VERS>
            <VERS vnumber="4"> Note in hih bangin na hih ding uh hi: Sabbath ni-in nasep a peng no siampite le Levi mite sung panin seh thum ah seh khat kulhkongpi cingte na hi ding uh a, </VERS>
            <VERS vnumber="5"> seh thum ah seh khat kumpipa’ inn-ah omin seh thum ah seh khat Khuabul Kulhkongpi-ah na om ding uh hi. Tua ciangin mi khempeuh Topa’ biakinn tual sungah na om ding uh hi. </VERS>
            <VERS vnumber="6"> Siampite le na a sem Levi mite sim loh, Topa’ biakinn sungah kuamah lutsak kei un. Amaute a siangtho ahih manin amaute lut thei ding uh a, ahih hangin mi khempeuh in Topa’ sawlna na mang ding uh hi. </VERS>
            <VERS vnumber="7"> Levi mite in a khut sung uhah a galhiam ciat uh tawh kumpipa cing ding uh a, biakinn sungah a lut peuhpeuh kithat ding hi. Hong tum ciang hitaleh a pusuah ciang hitaleh ah kumpipa tawh om un,” a ci hi.
            </VERS>
            <VERS vnumber="8"> Siampi Jehoiada’ thupiak khempeuh bangin Levi mite le Judah mi khempeuh gamta uh hi. Amaute in amau’ mi ciat Sabbath ni-in na a sem ding mite tawh Sabbath ni-in nasep a peng ding mite hong paipih uh hi; bang hang hiam cih leh Jehoiada in nasep a peng ding siampite ciahsak lo hi. </VERS>
            <VERS vnumber="9"> Tua ciangin siampi Jehoiada in Topa’ biakinn sungah a om, Kumpi David-a’ ahi ngei teipite le lum lian le lum neute, a ukte tungah a pia hi. </VERS>
            <VERS vnumber="10"> Tua ciangin amah in mi khempeuh a galhiam ciat uh tawh kumpipa a cingin, biakinn leitaw lampang pan leilu lampang, biakna tau le inn kiimah a koih hi. </VERS>
            <VERS vnumber="11"> Tua ciangin amah in kumpipa’ tapa pai khiatpihin ama lu tungah kumpi lukhu khusak a, kumpi za ngahna lai zong a pia hi. Tua ciangin amaute in kumpi-in amah taangko uh a, Jehoiada le a tapate in amah sathau nilhin, “Kumpipa khansau hen!” a ci uh hi.
            </VERS>
            <VERS vnumber="12"> Mite tai-in kumpipa a phatna uh gamlumna Athaliah in a zak ciangin mite’ omna Topa’ biakinn-ah a pai hi. </VERS>
            <VERS vnumber="13"> Amah a khuadak ciangin, biakinn lutna-a om a khuampi gei-ah kumpipa ading le a ukte le peengkul tumte kumpipa gei-ah a om le gam sung mi khempeuh lungdamin peengkulte a tum le lasate a lasakna nate uh tawh tua pawi makai-in a na om uh a mu hi. Tua ciangin Athaliah in a puante balkekin kiko a, “Sawmsimna! Sawmsimna!” a ci hi.
            </VERS>
            <VERS vnumber="14"> Tua ciangin siampi Jehoiada in galkapte tungah a kikoih a ukte pai khiatpihin amaute tungah, “A gualin a cingte lak panin a pua-ah amah pai khiatpih un. Amah a panpih mi khat peuhpeuh namsau tawh kithat ding hi,” a ci hi. Bang hang hiam cih leh siampipa in, “Topa’ biakinn sungah tua nu that kei un,” ci hi.
            </VERS>
            <VERS vnumber="15"> Tua ahih ciangin amaute in tua nu man uh a, kumpipa omna inn Sakol Kongpi vangah pai khiatpihin tua lai-ah amah a that uh hi.
            </VERS>
            <VERS vnumber="16"> Tua ciangin Topa’ mi ahihna ding uh Jehoiada in amah le mi khempeuh le kumpipa kikalah thuciamna khat a bawl hi. </VERS>
            <VERS vnumber="17"> Tua ciangin mi khempeuh Baal inn-ah pai-in a inn a lai khia uh hi. Amaute in a biakna taute le a milimte sukham uh a, biakna taute mai-ah Baal siampi Mattan a that uh hi. </VERS>
            <VERS vnumber="18"> Tua ciangin Jehoiada in David’ hih ngei bangin, Moses thukham sungah a kigelh bangin lungdamna le lasakna tawh, Topa’ tungah meihal biakna a pia ding, Topa’ biakinn a en dingin David in a vaihawmsa Levi siampite le Levi mite’ ukna nuai-ah Topa’ biakinn a vil galvilte a koih hi. </VERS>
            <VERS vnumber="19"> Lam khat peuhpeuhah a nin mi khat peuhpeuh hong lut loh nadingin Topa’ biakinn kulhkongpite-ah amah in kulhkongpi cingte a koih hi.
            </VERS>
            <VERS vnumber="20"> Tua ciangin amah in galkap ukte, mi liante, mi a ukte le gam sung mi khempeuh a paipih hi. Tua ciangin amaute in Topa’ biakinn panin kumpipa’ inn kulhkongpi tungnung tawnin kumpipa paipihsuk uh hi. Tua ciangin amaute in kumpi tokhom tungah kumpipa tusak uh hi. </VERS>
            <VERS vnumber="21"> Tua ahih ciangin gam sung mi khempeuh lungdam uh hi. Namsau tawh Athaliah a kithah khit ciangin khuapi sung a nuam pah hi.
            </VERS>
        </CHAPTER>
        <CHAPTER cnumber="24">
            <VERS vnumber="1"> Joash in uk ding a kipatin kum sagih pha a, Jerusalem-ah kum sawmli sung uk hi. Ama nu’ min Zibiah hi a, Beersheba khuami ahi hi. </VERS>
            <VERS vnumber="2"> Siampi Jehoiada’ hunsung khempeuh Topa’ mitah Joash a manin gamta hi. </VERS>
            <VERS vnumber="3"> Jehoiada in ama adingin zi nih laksak a, amah in tapate le tanute a nei hi.
            </VERS>
            <VERS vnumber="4"> Hih hun khit ciangin Joash in Topa’ biakinn a ngei batsakkik ding ngaihsun hi. </VERS>
            <VERS vnumber="5"> Amah in siampite le Levi mite khempeuh khawmin amaute kiangah, “Judah khuapite-ah pai unla, Pasian’ biakinn a kum kumin puah nadingin Israel khempeuh tung panin sum khawm un; hih thu na nawh hih ding uh thei un,” a ci hi. Ahih hangin Levi mite kinawh lo uh hi. </VERS>
            <VERS vnumber="6"> Tua ahih ciangin kumpipa in amau’ ukpi Jehoiada samin ama kiangah, “Topa’ nasem Moses in Topa’ ompihna puanbuk-a dingin Israel mihonte tung panin a khon mangmu bang hangin Judah le Jerusalem panin Levi mite khawmsak lo na hi hiam?” a ci hi.
            </VERS>
            <VERS vnumber="7"> Bang hang hiam cih leh tua a gilo numei Athaliah le a pawlte in Pasian’ biakinn luh uh a, Topa’ biakinn sunga om a ki-ap nate khempeuh zong Baal-te adingin zang uh hi.
            </VERS>
            <VERS vnumber="8"> Tua ahih ciangin kumpipa in thu pia a, amaute in singkuang khat bawlin Topa’ biakinn kulhkongpi pualamah a koih uh hi. </VERS>
            <VERS vnumber="9"> Gamlakah a omlai-un Pasian’ nasem Moses in Israel mite a piaksak mangmu Topa adingin hong puak nadingun Judah le Jerusalem sung khempeuh ah thu zaksakna kibawl hi. </VERS>
            <VERS vnumber="10"> Tua ciangin ulian khempeuh le mi khempeuh lungdamin a mangmu uh hong sung uh a, a man khit mateng uh singkuang sungah khia uh hi. </VERS>
            <VERS vnumber="11"> Levi mite in kumpipa’ uliante kiangah a singkuang paipih uh a, a sungah sum tampi a omlam a muh peuhpeuh uh ciangin, kumpipa’ lai-at pa le siampi lianpen pa’ sawltak pa hong pai-in singkuang sunga sum teng bung khia-in la uh a, tua ciangin a omna ngei-ah a singkuang koihkik uh hi. Tua bangin a ni ni-in amaute in hih uh a, sum tampi a khawm uh hi.
            </VERS>
            <VERS vnumber="12"> Tua ciangin kumpipa le Jehoiada in Topa’ biakinn nasep a ukte tungah tua sumte pia uh a, amaute in Topa’ biakinn a ngei a bangsakkik dingin leilesuang nasep a siamte le khutsiamte le Topa’ biakinn a puahkik dingin sik le sumngo nasep a siamte zong a cial uh hi. </VERS>
            <VERS vnumber="13"> Tua ahih ciangin tua nasepna-ah a kisehte in na semin amau’ khut sungah puahkikna nasep in mai nawt a, amaute in a ngei bangin Topa’ biakinn bawlkikin kipsak uh hi. </VERS>
            <VERS vnumber="14"> Amaute in a zawh khit uh ciangin, kumpipa le Jehoiada kiangah sum a omlaite hong paipih uh a, amaute in tuate tawh Topa’ biakinn-ah nasepna ding le meihal biak nadingin nazatte le paknamtui adingin pakante le kham le ngun beelte a bawl uh hi. Tua ahih ciangin amaute in Jehoiada’ nuntak sung khempeuh a tawntungin Topa’ biakinn sungah meihal biaknate a pia uh hi.
            </VERS>
            <VERS vnumber="15"> Ahih hangin Jehoiada teekin a hun kicing ta a, tua ciangin a si hi. A sihin kum za le kum sawmthum pha hi. </VERS>
            <VERS vnumber="16"> Amah in Israel sung le Pasian’ na le Pasian’ biakinn-ah nasep hoih sem ahih manin amaute in David khuapi sung kumpite’ lakah amah a vui uh hi.
            </VERS>
            <VERS vnumber="17"> Jehoiada a sih khit ciangin Judah uliante hong pai-in amau’ thu a zuih nadingin kumpipa tungah thu va gen uh a, kumpipa in zong amaute’ thu a ngai hi. </VERS>
            <VERS vnumber="18"> Tua ahih ciangin amaute in a pu a pate uh Pasian, Topa’ biakinn nusia uh a, Asherah milimte le milim dangte’ na sem uh hi. Hih amau’ mawhna hangin Judah le Jerusalem tungah hehna hong tung hi. </VERS>
            <VERS vnumber="19"> Ahi zongin Topa’ lamah amaute a paipihkik dingin amah in amaute lakah kamsangte a puak hi. Hihte in amau’ langkhat ah teci pang a, ahih hangin amaute in don lo uh hi. </VERS>
            <VERS vnumber="20"> Tua ciangin siampi Jehoiada’ tapa Zekhariah’ sungah Pasian’ kha hong lut hi. Tua ciangin amah dingin mite en sukin mite kiangah, “Pasian in hih bangin ci hi: ‘Bang hangin na mavan theih loh nadingun Topa’ thupiaknate palsat na hi uh hiam? Note in Topa nusia na hih manun amah in note hong nusia hi,’ ci hi,” a ci hi. </VERS>
            <VERS vnumber="21"> Ahih hangin amaute in amah sawmsim uh a, kumpipa’ thupiakna tawh amaute in Topa’ biakinn tualah suang tawh amah denglum uh hi. </VERS>
            <VERS vnumber="22"> Tua bangin kumpipa Joash in Zekhariah’ pa Jehoiada in ama tungah a lah dikna phawk nawn loin ama tapa thahsak mawk hi. Amah in a sih ding ciangin, “Topa in mu henla thuk tahen!” a ci hi.
            </VERS>
            <VERS vnumber="23"> Kum bei ciangin Joash a simin Syria galkapte hong kuanto hi. Judah le Jerusalem-ah amaute hong pai-in mite lak panin ulian khempeuh that uh a, a van ngahte khempeuh uh Damaskas kumpipa kiangah puak uh hi. </VERS>
            <VERS vnumber="24"> Syria galkapte mi tawmno hong pai hi napi-in, amaute in a pu a pate uh Pasian, Topa nusia uh ahih manin Topa in amaute’ khut sungah galkap tampi ahi mite a pia hi. Tua bangin amaute in Joash’ tungah thukhenna a pia uh hi. </VERS>
            <VERS vnumber="25"> Amah nakpi tak a liamsa-in nusia-in, ama kiang panin Syria mite a kihepkhiat khit uh ciangin, siampi Jehoiada’ tapa a thahna hangin a nasemte in amah sawmsim uh a, a lupna tungah amah that uh hi. Tua ahih ciangin amah si hi. David khuapi sungah amah vui uh a, ahih hangin amaute in kumpite’ hanah amah vui lo uh hi. </VERS>
            <VERS vnumber="26"> Amah a sawmsim mite pen Ammon numei Shimeath’ tapa Zabad le Moab numei Shimrith’ tapa Jehozabad ahi uh hi. </VERS>
            <VERS vnumber="27"> Ama tapate’ thute le amah a kigensiatna thute le Pasian’ biakinn a kilamkikna thute, Kumpite’ Khang Tangthu Laibu sungah kigelh hi. Tua ciangin a tapa Amaziah in ama tangin a uk hi.
            </VERS>
        </CHAPTER>
        <CHAPTER cnumber="25">
            <VERS vnumber="1"> Amaziah in uk ding a kipatin kum sawmnih le nga pha a, amah in Jerusalem-ah kum sawmnih le kua sung uk hi. Ama nu’ min Jehoaddin hi a, Jerusalem khuami ahi hi. </VERS>
            <VERS vnumber="2"> Topa’ mitah a manin amah gamta a, ahi zongin a lungsim a paubaang lo hi zo nai sam lo hi. </VERS>
            <VERS vnumber="3"> Ama khut sungah kumpi vangliatna kiptakin a om khit phetin a pa ahi kumpipa a that a nasemte a that hi. </VERS>
            <VERS vnumber="4"> Ahih hangin Moses laibu sungah, “Tate’ hangin pate kithat lo dinga, pate’ hangin tate kithat lo ding hi,” ci-in Topa in a thupiakna thukham sungah a kigelh mah bangin amah in amau’ tate that lo hi.
            </VERS>
            <VERS vnumber="5"> Tua ciangin Amaziah in Judah mite khawm a, a tul-a ukte le a za-a ukte’ khutnuai-ah Judah mite le Benjamin mite a behbeh, a pawlpawlin a koih hi. Amah in kum sawmnih le a tungsiah a pha mite khawm a, galsim dingin a hoih, teipi le lum a zang thei, a kiteng khia mihing tul zathum a pha hi. </VERS>
            <VERS vnumber="6"> Amah in Israel sung panin ngun talen zakhat tawh a thahat galhang mi tul zakhat zong a cial hi. </VERS>
            <VERS vnumber="7"> Ahih hangin Pasian’ mi khat ama kiangah hong pai-in, “Kumpipa aw, Israel mi ahi hih Efraim mite khempeuh, Topa in ompih lo ahih manin hih Israel galkapte nang tawh kuankhawmsak kei in. </VERS>
            <VERS vnumber="8"> Ahih hangin hih bang lama hihna tawh galdona-ah thahat dingin kingaihsun kha na hih leh, Pasian in galte’ mai-ah nang hong paai ding hi; bang hang hiam cih leh Pasian in huhna ding ahi a, paihna ding ahi zongin vangliatna nei hi,” a ci hi.
            </VERS>
            <VERS vnumber="9"> Tua ciangin Amaziah in Pasian’ mipa kiangah, “Ahi ta zongin Israel galkapte tungah ka piaksa talen zakhat thu bang cih ding ihi hiam?” a ci hi. Pasian’ mipa in dawngin, “Topa in hih sangin nakpitakin a tam zaw hong pia thei hi,” a ci hi. </VERS>
            <VERS vnumber="10"> Tua ciangin Amaziah in Efraim panin hong pai galkapte, inn-ah a ciahkik dingin a pai khiasak hi. Tua ciangin Judah mite tungah amaute heh mahmah uh a, heh mahmahna tawh inn-ah a ciahkik uh hi.
            </VERS>
            <VERS vnumber="11"> Ahih hangin Amaziah kihanthawnin a mite pai khiatpih a, Ci Kuam-ah pai-in Seir gam mite mihing tul sawm a that hi. </VERS>
            <VERS vnumber="12"> Adang tul sawm hingmat uh a, keen sang dawn khatah amaute paipihin tua keen dawn panin amaute lawnsuk uh a, amaute khempeuh themlen hi.
            </VERS>
            <VERS vnumber="13"> Ahih hangin Amaziah in gal sungah amah tawh kuansak loin, inn-ah a sawlkik galkapte in Samaria panin Bethhoron dong Judah khuapite na sim uh a, tuate sungah mi tulthum thatin van tampi a la uh hi.
            </VERS>
            <VERS vnumber="14"> Seir gamah Edom mite a thahna panin Amaziah hong ciah ciangin amah in Seir gam mite’ pasian-te hong ciahpih a, ama pasian dingin tuate koih a, tuate bia-in tuate’ tungah biakna a pia hi. </VERS>
            <VERS vnumber="15"> Tua ciangin Amaziah tungah Topa hehin ama kiangah kamsang khat sawl a, tua pa in, “Bang hangin nangma khut panin ama mite a hon khia lo, mi pawlkhatte’ pasian-te beel na hi hiam?” a ci hi.
            </VERS>
            <VERS vnumber="16"> Ahih hangin amah in thu a gen laitakin kumpipa in ama kiangah, “Kumpipa tungah ngaihsutna a pia dingin nang hong koih ka hi uh hiam? Khawl in! Bang hangin nang hong kithat ding ahi hiam?” a ci hi. Tua ahih ciangin kamsangpa khawl a, ahih hangin ama kiangah, “Hih bang gamta-in ka thugenna ngai lo na hih manin Pasian in nang hong suksiat ding a lungsim a khentatna ka thei hi,” a ci hi.
            </VERS>
            <VERS vnumber="17"> Tua ciangin Judah kumpi Amaziah in ngaihsutna a lak khit ciangin Israel kumpi, Jehu’ tapa Jehoahaz, a tapa Joash kiangah mi sawlin, “Hong pai in; khatlekhat kisi ni,” cisak hi. </VERS>
            <VERS vnumber="18"> Tua ciangin Israel kumpi Joash in Judah kumpi Amaziah kiangah thu puak a, “Lebanon-a thangling kung in Lebanon-a taamtak tungah thu puak a, ‘A zi dingin ka tapa’ tungah na tanu pia in,’ ci hi. Tua ciangin Lebanon gamsa khat hong pai-in thangling kung tuancil hi. </VERS>
            <VERS vnumber="19"> Nangmah in, ‘Edom mite ka vat khin hi,’ na ci a, na lungsim in nang hong kisatheisak hi. Tu-a na minthanna zah tawh inn-ah om in; bang hangin nangmah le Judah mite na pukkhawm nadingun buaina piangsak ding na hi hiam” a ci hi.
            </VERS>
            <VERS vnumber="20"> Ahih hangin Amaziah in mang lo hi; bang hang hiam cih leh amaute in Edom pasian-te bia uh ahih manin, Pasian in amau’ galte’ khut sungah amaute a piak theih nadingin tua pen Pasian’ vaihawmna ahi hi. </VERS>
            <VERS vnumber="21"> Tua ahih ciangin Israel kumpipa Joash kuanto a, Judah-te’ gam Bethshemesh-ah amah le Judah kumpipa Amaziah khatlekhat gal sungah kisi uh hi. </VERS>
            <VERS vnumber="22"> Tua ciangin Israel mite in Judah mite zo a, mi khempeuh a inn uhah a tai uh hi. </VERS>
            <VERS vnumber="23"> Tua ciangin Israel kumpipa Joash in Bethshemesh-ah Ahaziah’ tapa Joash, a tapa Amaziah ahi Judah kumpipa manin Jerusalem-ah paipih a, Efraim Kongpi panin a Kiu Kulhpi ciang dong pi zaguk sung Jerusalem kulh a phel khia hi. </VERS>
            <VERS vnumber="24"> Tua ciangin amah in kham le ngun khempeuh le Pasian’ biakinn sungah a kimu umlebeel khempeuhte tawh Obededom mankhawm hi. Amah in kumpipa’ inn-a vanmanphate la-in luang khapna ding mite zong man a, tua ciangin Samaria-ah a ciahkik hi.
            </VERS>
            <VERS vnumber="25"> Israel kumpi, Jehoahaz’ tapa Joash a sih zawh Judah kumpi Joash’ tapa Amaziah kum sawm le kum nga sung hinglai hi. </VERS>
            <VERS vnumber="26"> Tu-in Amaziah’ nasep a omlaite, a patna panin a tawpna dong, Judah le Israel Kumpite’ Khang Tangthu Laibu sungah kigelh hi. </VERS>
            <VERS vnumber="27"> Topa kiang panin amah a kihei khiat a kipanin amaute in amah sawmsimna khat Jerusalem-ah nei uh ahih ciangin Lakhish-ah amah tai hi. Ahih hangin amaute in Lakhish-ah amah nungdelhsak uh a, tua lai-ah amah that uh hi. </VERS>
            <VERS vnumber="28"> Tua ciangin sakolte tungah amah pua-in kiciahpih a, David khuapi sungah a pate tawh kivui hi.</VERS>
        </CHAPTER>
        <CHAPTER cnumber="26">
            <VERS vnumber="1"> Tua ciangin Judah mi khempeuh in kum sawm le kum guk a pha Uzziah la-in a pa Amaziah’ tangin kumpi-in a koih uh hi. </VERS>
            <VERS vnumber="2"> Kumpi ahi ama pa a sih khit ciangin amah in Eloth khua la kikin Judah gam dingin a ngahkik hi.
            </VERS>
            <VERS vnumber="3"> Uzziah in uk ding a kipatin kum sawm le kum guk pha a, amah in Jerusalem-ah kum sawmnga le nih sung uk hi. Ama nu’ min Jekoliah hi a, Jerusalem khuami ahi hi. </VERS>
            <VERS vnumber="4"> A pa Amaziah’ hihsa khempeuh bangin amah in Topa’ mitah a man sem hi. </VERS>
            <VERS vnumber="5"> Pasian zahtak ding ama tungah a hilh Zekhariah’ hun sungteng amah in Pasian zong hi. Amah in Topa a zon laiteng, Pasian in amah daupaisak hi.
            </VERS>
            <VERS vnumber="6"> Amah kuan khia-in Filistia mite va sim a, Gath khuapi kulh, Jabneh khuapi kulh le Ashdod khuapi kulh sucim hi. Tua ciangin amah in Ashdod gam sung le Filistia-te’ gam sung mun dangte-ah khuapite a lam hi. </VERS>
            <VERS vnumber="7"> Filistia mite, Gurbaal-ah a teeng Arab mite le Meunim mite a dona-ah Pasian in amah huh hi. </VERS>
            <VERS vnumber="8"> Ammon mite in Uzziah tungah siah puak uh a, amah a thahat mahmah suak ahih manin a minthanna in Egypt gam ciang dong nangawn zel hi.
            </VERS>
            <VERS vnumber="9"> Tua tham loin Uzziah in Jerusalem a Kiu Kongpi le a Kuam Kongpi le Kulh Keen sanah tausangte lam a, tuate kulh tawh a um hi. </VERS>
            <VERS vnumber="10"> Tua ciangin amah in gamlakah tausangte lam a, Shefelah le zanglei-ah ganhon tampi nei ahih manin tuikhuk tampi to a, lei nasep uuk ahih manin mual tung le lei hoihna gamte-ah lokhote le leenggui puahte a nei hi.
            </VERS>
            <VERS vnumber="11"> Tua tham loin Uzziah in kumpipa’ khutnuai-ah galkap ukte khat ahi Hananiah’ ukna nuai-ah, lai-at Jeiel le ulian Maaseiah in mi a khop lai-in a khen khenin a koih a mi phazah mah bangin, galsim dingin a hoih galkap tampi a nei hi. </VERS>
            <VERS vnumber="12"> A thahat galkapmaang a vekpi-in tulnih le zaguk ahi hi. </VERS>
            <VERS vnumber="13"> Amaute’ ukna nuai-ah galdona-ah kumpipa a huh dingin thahatna tawh gal a do thei ding galkap tul zanga om hi. </VERS>
            <VERS vnumber="14"> Uzziah in galkap khempeuh adingin lumte, teipite, sik lukhute, thalte, lot ding suangtangte a bawl hi. </VERS>
            <VERS vnumber="15"> Amah in thaltangte le suang liante lot nadingin tausang omna munte le a kiute-ah koih ding, mi a siamte in a bawltawm sette, Jerusalem-ah a bawl hi. Amah a thahat dong a lamdangpi khatin kihuh ahih manin ama minthanna in gamlapi a zel hi.
            </VERS>
            <VERS vnumber="16"> Ahih hangin amah a thahat ciangin a siat nadingin a kiphatsakna hong khang hi. Bang hang hiam cih leh Topa a Pasian tungah amah khial a, paknamtui biakna tau tungah paknamtui hal dingin Topa’ biakinn sungah a lut hi. </VERS>
            <VERS vnumber="17"> Ahih hangin Topa’ siampi Azariah, a thahat mihing sawmgiat tawh ama nungah pai hi. </VERS>
            <VERS vnumber="18"> Tua ciangin amaute in Kumpi Uzziah nialin ama kiangah, “Uzziah aw, Topa’ tungah paknamtui hal ding nangma hih ding hi lo hi. Paknamtui hal dingin a ki-ap, Aaron’ suan siampite’ hih ding ahi hi. Biakinn sung panin pai khia in; bang hang hiam cih leh na gamta khial a, hih bang hihna in Topa Pasian tung panin nang’ tungah pahtawina hong tun lo ding hi,” a ci uh hi.
            </VERS>
            <VERS vnumber="19"> Tua ciangin Uzziah a heh suak hi. Tu-in amah in paknamtui a hal dingin a khut sungah paknamtui beel tawi a, siampite tungah a hehna hangin paknamtui biakna tau gei Topa’ biakinn sung siampite’ muhin ama taltangah phaknatna hong suak khia hi. </VERS>
            <VERS vnumber="20"> Tua ciangin siampi lian Azariah le siampi khempeuh in amah a et uh ciangin a taltangah phaknatna na nei hi. Tua ciangin amaute in manlang takin amah sawn khia uh a, Topa in amah vat khin ahih manin a mahmah zong a pai khia dingin nawhtat hi.
            </VERS>
            <VERS vnumber="21"> Tua ahih ciangin a sih ni dong Kumpi Uzziah a phak hi a, amah miphak ahih manin inn tuam khatah a teeng hi; bang hang hiam cih leh Topa’ biakinn panin amah kipuaseh hi. Tua ciangin a tapa Jotham in tua gam mite a uk hi.
            </VERS>
            <VERS vnumber="22"> Tu-in Uzziah’ gamtatna a omlaite, a patna panin a tawp dong, Amoz’ tapa kamsang Isaiah in gelh hi. </VERS>
            <VERS vnumber="23"> Uzziah si a, amaute in kumpite’ neihsa hanah vui loin a huang sungah a vui uh hi; bang hang hiam cih leh amaute in, “Amah a phak ahi hi,” a ci uh hi. Tua ciangin a tapa Jotham in ama tangin a uk hi.
            </VERS>
        </CHAPTER>
        <CHAPTER cnumber="27">
            <VERS vnumber="1"> Jotham in uk ding a kipatin kum sawmnih le nga pha a, amah in Jerusalem-ah kum sawm le kum guk sung uk hi. Ama nu’ min Jerushah hi a, Zadok’ tanu ahi hi. </VERS>
            <VERS vnumber="2"> A pa Uzziah hihsa khempeuh bangin
            </VERS>
            <VERS vnumber="3"> Jotham in </VERS>
            <VERS vnumber="4"> Tua tham loin amah in Judah mual tung gamah khuapite le sing tamna mualte tungah munmuanhuaite le tausangte a lam hi. </VERS>
            <VERS vnumber="5"> Amah in Ammon kumpipa sim a, amaute a zo hi. Tua ciangin Ammon mite in tua kumin ama tungah ngun talen zakhat, mangbuh lawh tul sawm, le mangbuhham lawh tul sawm mah a puak uh hi. Ammon mite in ama tungah a kum nihna le a kum thumna kumin tua zah mah a puak uh hi. </VERS>
            <VERS vnumber="6"> Tua ahih ciangin </VERS>
            <VERS vnumber="7"> Tu-in Jotham’ gamtatna a omlaite le a galsimnate le a omziate, </VERS>
            <VERS vnumber="8"> Amah in uk ding a kipatin kum sawmnih le nga pha a, Jerusalem-ah kum sawm le kum guk sung uk hi. </VERS>
            <VERS vnumber="9"> Tua ciangin Jotham si a, David khuapi sungah amaute in amah a vui uh hi. Tua ciangin a tapa Ahaz in ama tangin a uk hi.
            </VERS>
        </CHAPTER>
        <CHAPTER cnumber="28">
            <VERS vnumber="1"> Ahaz in uk ding a kipatin kum sawmnih pha a, amah in Jerusalem-ah kum sawm le kum guk sung uk hi. A pu David gamtat hoih bangin Topa’ mitah a man gamta lo a, </VERS>
            <VERS vnumber="2"> Israel kumpite’ khekhap zui zaw hi. Amah in a kisung milimte nangawn Baal-te adingin a bawl hi. </VERS>
            <VERS vnumber="3"> Tua ciangin Hinnom’ tapa’ kuamah paknamtui hal a, Topa in Israel-te’ mai-ah a hawl khiat minamte in a zat uh a kihhuai gamtatnate mah bangin biakna-in a tapate a hal hi. </VERS>
            <VERS vnumber="4"> Tua ciangin amah in mual dawna biakpiaknate le mual neute le singniim nuai khempeuh ah biakna pia-in paknamtui a hal hi.
            </VERS>
            <VERS vnumber="5"> Tua ahih ciangin Topa in Syria kumpipa khut sungah amah pia a, amah in zo-in mi tampi salin Damaskas-ah a ciahpih hi. Israel kumpipa’ khut sungah zong amah kipia a, amah zo-in a mite tampi tak a that hi. </VERS>
            <VERS vnumber="6"> Bang hang hiam cih leh amaute in a pu a pate uh Pasian, Topa nusia uh ahih manin Remaliah’ tapa Pekah in nikhat thu-in amaute galhang mihing tul zakhat le tul sawmnih, Judah gam sungah a that hi. </VERS>
            <VERS vnumber="7"> Tua ciangin Efraim mi a thahat Zikri in Kumpi Ahaz’ tapa Maaseiah le kumpi inn a uk Azrikam le kumpipa zomah aana a nei Elkanah a that hi.
            </VERS>
            <VERS vnumber="8"> Israel mite in amau’ beh Judah mite lak panin numeite, tapate le tanute, mihing tul zanih salin a man uh hi. Amaute in amau’ kiang panin van tampi zong la-in tua vante Samaria-ah a ciahpih uh hi. </VERS>
            <VERS vnumber="9"> Ahih hangin Oded min nei Topa’ kamsang khat tua lai-ah om hi. Samaria-ah hong tung galkapte a dawn dingin amah pai khia-in amaute kiangah, “En un, Judah tungah na pu na pate uh Pasian Topa heh ahih manin note’ khut sungah amaute hong pia a, ahih hangin note in heh mahmahna tawh amaute na that uh a, tua in vantung dong ban hi. </VERS>
            <VERS vnumber="10"> Tu-in note in Judah mi le Jerusalem mi, numei le pasalte, na sal dingun nuaisiah na sawm uh hi. Topa na Pasian uh tungah nomau mahmah in khialhna nei hi lo na hi uh hiam? </VERS>
            <VERS vnumber="11"> Tu-in ka thugen hong za unla, na behte uh kiang panin na lak uh na galmatte uh puakkik un; bang hang hiam cih leh note tungah Topa’ hehna a lauhuai om hi,” a ci hi.
            </VERS>
            <VERS vnumber="12"> Efraim mi ukpite pawkhat, Johanan’ tapa Azariah, Meshillemoth’ tapa Berekhiah, Shallum’ tapa Jehizkiah le Hadlai’ tapa Amasa, galsung panin hong tungte’ langkhat ah pangin </VERS>
            <VERS vnumber="13"> amaute kiangah, “Tuhun a i khialhnate le i mawhna behlapin Topa’ tungah mawhna eite tungah behlap hong sawm na hih manun hih lai-ah galmatte nong tunpih kei ding uh hi. Bang hang hiam cih leh i mawhna lian khinzo a, Israel tungah a lauhuai hehna om hi,” a ci uh hi. </VERS>
            <VERS vnumber="14"> Tua ahih ciangin galhiam tawi mite in uliante le a kikhawm khempeuh’ mai-ah galmatte le a lak uh nate nusia uh hi. </VERS>
            <VERS vnumber="15"> Tua ciangin tua na a sem dingin mite dingin galmatte la uh a, amaute lakah guaktangin a omte, a vanlakte uh sung pan puante silhsak uh hi. Amaute puan silhsak uh a, khedap kaihte pia-in anletui vak uh a, sathau nilh uh hi. Tua ciangin amaute lakah a tha ginalote la tungah pua uh a, nisuh khuapi ahi Jerikho khua amau’ behte kiangah paipih uh hi. Tua ciangin Samaria-ah amaute ciahkik uh hi.
            </VERS>
            <VERS vnumber="16"> Tua hun laitakin Kumpi Ahaz in Assiria kumpipa kiangah huhna a ngen dingin mi a sawl hi. </VERS>
            <VERS vnumber="17"> Bang hang hiam cih leh Edom mite in Judah simkikin zo uh a, galmatin a mite pua khia uh hi. </VERS>
            <VERS vnumber="18"> Tua ciangin Filistia mite in Shefelah le Judah-te’ Negeb gam sung khuapite luh uh a, Bethshemesh, Aijalon, Gederoth, Soko a khuaneute tawh, Timnah a khuaneute tawh le Gimzo a khuaneute tawh la uh a, amaute tua munah teeng uh hi. </VERS>
            <VERS vnumber="19"> Judah Kumpi Ahaz pen Judah mite tungah kihihsakna tawh gamta-in Topa’ tungah citak lo ahih manin ama hangin Topa in Judah mite niamkoih hi. </VERS>
            <VERS vnumber="20"> Tua ahih ciangin Kumpi Ahaz’ ngetna zui-in Assiria kumpipa Tiglathpileser hong kuan hi. Ahi zongin amah thakhauhsak zaw loin gimsak zaw hi. </VERS>
            <VERS vnumber="21"> Bang hang hiam cih leh Ahaz in Topa’ biakinn, kumpipa’ inn le uliante’ inn panin vanmanphate la-in Assiria kumpipa tungah siah pia a, ahih hangin hihte khempeuh a kimanna om lo hi.
            </VERS>
            <VERS vnumber="22"> Hih Kumpi Ahaz mah pen, a lungkham hunin Topa’ tungah citak lo zaw lai hi. </VERS>
            <VERS vnumber="23"> Bang hang hiam cih leh amah a zo Damaskas-te’ pasian-te tungah biakna pia-in, “Syria kumpite’ pasian-te in amaute huh ahih manin amaute in kei hong huh theih nadingun amau’ tungah biakna ka pia ding hi,” ci hi. Ahih hangin tua pasian-te pen amah le a mipihte khempeuh’ siatna ahi hi. </VERS>
            <VERS vnumber="24"> Tua ciangin Ahaz in Pasian’ biakinn-a umlebeelte khawmin satnen a, tua ciangin Topa’ biakinn kongkhakte a kalhcip hi. Tua ciangin ama adingin Jerusalem kiu khempeuh ah biakna tau a bawl hi. </VERS>
            <VERS vnumber="25"> Amah in pasian dangte tungah paknamtui hal nadingin Judah khuapi khempeuh ah mual dawna biakpiaknate bawl a, a pu a pate’ Pasian, Topa a heh nadingin a phin hi.
            </VERS>
            <VERS vnumber="26"> Tu-in ama gamtatna a omlaite le a omzia khempeuh, a patna panin a tawpna dong, Judah le Israel Kumpite’ Tangthu Laibu sungah kigelh hi. </VERS>
            <VERS vnumber="27"> Tua ciangin Ahaz si a, amaute in Jerusalem khuapi sungah vui uh a, ahi zongin Judah kumpite tawh vuikhawm lo uh hi. Tua ciangin a tapa Hezekiah in ama tangin a uk hi.
            </VERS>
        </CHAPTER>
        <CHAPTER cnumber="29">
            <VERS vnumber="1"> Hezekiah in uk ding a kipatin kum sawmnih le nga pha a, amah in Jerusalem-ah kum sawmnih le kua sung uk hi. Ama nu’ min Abijah hi a, Zekhariah’ tanu ahi hi. </VERS>
            <VERS vnumber="2"> A pu David’ hihnasa khempeuh bangin Topa’ mitah a man gamta hi.
            </VERS>
            <VERS vnumber="3"> Ama uk a kum khatna, a kha masa sungin amah in Topa’ biakinn kongkhakte hongin tuate a puah hi. </VERS>
            <VERS vnumber="4"> Amah in siampite le Levi mite paipihin nisuahna lam mun awngah amaute khawmin </VERS>
            <VERS vnumber="5"> amaute kiangah, “Levi mite aw, ka thugen hong za un! Tuni-in nomau kisiansuah unla, na pu na pate uh Pasian, Topa’ biakinn siangthosakin a ninsak thei na khempeuh siangtho mun panin nawn khia un. </VERS>
            <VERS vnumber="6"> Bang hang hiam cih leh i pute i pate citak lo a, Topa i Pasian’ muhna-ah a sia gamta uh hi. Amaute in amah nusia-in, Topa i Pasian’ muhna-ah a sia gamta uh hi. Amaute in amah nusia-in, Topa’ tenna panin a mai uh hei khia uh a, a nung uh ngat uh hi. </VERS>
            <VERS vnumber="7"> Amaute in innliim kongkhakte zong khakin meivakte sumit uh a, siangtho munah paknamtui halna le meihal biaknate Israel Pasian tungah bawl lo uh hi. </VERS>
            <VERS vnumber="8"> Tua ahih ciangin Judah le Jerusalem tungah Topa’ hehna hong tung a, note’ mit mahmah tawh na muh uh mah bangin amah in amaute a cikzethuai, lamdangsakna le a dipkuathuai-in a bawl hi. </VERS>
            <VERS vnumber="9"> Bang hang hiam cih leh en un, hih thu hangin namsau-in i pu i pate puk uh a, i tapate, i tanute le i zite galmatin om uh hi. </VERS>
            <VERS vnumber="10"> Tu-in a lauhuai a hehna eite tung pan a kiheikhiat theih nadingin Israel Pasian, Topa tawh thuciamna khat bawl ding ka lungsimah om hi. </VERS>
            <VERS vnumber="11"> Ka tate aw, Topa in ama omna-ah a ding ding, ama na a sem ding le ama nasemte hi-in ama tungah paknamtui a hal dingin note hong teel khin ahih manin tu-in mawk om kei un,” a ci hi.
            </VERS>
            <VERS vnumber="12"> Tua ciangin Levi mite, Kohath’ beh sung panin Amasai’ tapa Mahath le Azariah’ tapa Joel; Merari’ beh sung panin Abdi’ tapa Kish le Jehallelel’ tapa Azariah;
            </VERS>
            <VERS vnumber="13"> Elizafan’ beh sung panin Shimri le Jeuel; Asaf’ beh sung panin Zekhariah le Mattaniah;
            </VERS>
            <VERS vnumber="14"> Heman’ beh sung panin Jehiel le Shimei; Jeduthun’ beh sung panin Shemaiah le Uzziel kipan uh hi.
            </VERS>
            <VERS vnumber="15"> Amaute in a sanggamte uh khawmin amau kisiansuah uh a, Topa’ genna tawh kumpipa’ thupiak bangin Topa’ biakinn a puahsiang dingin a tum uh hi. </VERS>
            <VERS vnumber="16"> A puahsiang dingin Topa’ biakinn sung tawngnungah a siampite lut uh a, Topa’ biakinn sunga a muh uh a nin khempeuh Topa’ biakinn tualah hong pai khiatpih uh hi. Tua ciangin Levi mite in la-in Kidron lui-ah pua khia uh hi.
            </VERS>
            <VERS vnumber="17"> Kha masa a ni masa ni-in amaute in siansuah ding kipan uh a, tua kha a ni giat ni-in Topa’ innlimah amaute hong pai uh hi. Tua ciangin amaute in ni giat sung Topa’ biakinn siansuah uh a, a kha masa a ni sawm le guk ni-in zo uh hi.
            </VERS>
            <VERS vnumber="18"> Tua ciangin kumpipa Hezekiah kiangah amaute tumin, “Topa’ biakinn khempeuh, meihal biakna tau le a nazatte khempeuh le Ompihna Anlum sabuai le a nazatte khempeuh ka puahsiang khin uh hi. </VERS>
            <VERS vnumber="19"> Kumpi Ahaz a cihtak loh laitakin ama uk sungin a paihkhiat nazat khempeuh a baihsa-in bawlin ka siansuah uh hi. Topa’ biakna tau mai-ah tu-in tuate om hi,” a ci uh hi.
            </VERS>
            <VERS vnumber="20"> Tua ciangin kumpipa Hezekiah tho baihin khuapi sung zaneite khawmin Topa’ biakinn-ah a paito uh hi. </VERS>
            <VERS vnumber="21"> Tua ciangin amaute in kumpi gam le biakinn le Judah adingin khialhna hanga biakna-in bawngtal sagih, tuutal sagih, tuuno sagih le keel sagih hong paipih uh hi. Tua ciangin amah in Topa’ biakna tau tungah tuate a pia dingin Aaron’ suan siampite a sawl hi. </VERS>
            <VERS vnumber="22"> Tua ahih ciangin amaute in a bawngtalte go uh a, siampite in a sisan la-in biakna tau tungah theh uh hi. Tua ciangin amaute in tuutalte go-in a sisan tawh biakna tau theh uh hi. Tua ciangin amaute in tuunote go-in a sisan tawh biakna tau theh uh hi. </VERS>
            <VERS vnumber="23"> Tua ciangin khialhna hanga biakna ding keeltal sagihte kumpipa le a kikhawmte kiangah hong kipaipih a, amaute in tuate tungah a khut uh nga hi; </VERS>
            <VERS vnumber="24"> tua ciangin Israel khempeuh adingin pumkhat suahna bawl nadingin siampite in go-in tuate’ sisan tawh biakna tau tungah khialhna hanga biakna a bawl uh hi. Bang hang hiam cih leh Israel khempeuh adingin meihal biakna le khialhna hanga biakna a bawl ding uh kumpipa in thu pia hi.
            </VERS>
            <VERS vnumber="25"> Tua ciangin amah in David le kumpipa’ thumu pa Gad le kamsang Nathan’ thupiakna bangin Topa’ biakinn sungah daltuahte, harp lasaknate le laiza lasaknate tawh Levi mite a koih hi; bang hang hiam cih leh tua thupiakna pen kamsangte’ tungtawnin Topa’ kiang pan a hong pai ahi hi. </VERS>
            <VERS vnumber="26"> David’ lasaknate tawh Levi mite ding uh a, peengkulte tawh siampite ding uh hi. </VERS>
            <VERS vnumber="27"> Tua ciangin biakna tau tungah meihal biakna a kipiakna ding Hezekiah in thu a pia hi. Meihal biakna a kipat ciangin Topa’ tungah lasakna zong kipan a, Israel kumpi David’ lasaknate in peengkulte pawm hi. </VERS>
            <VERS vnumber="28"> A kikhawm khempeuh in Pasian bia-in, lasate in la sa uh a, peengkul tumte in peengkul tum uh hi. Meihal biakna a kiman mateng hihte khempeuh hih paisuak uh hi. </VERS>
            <VERS vnumber="29"> Biakpiakna a kiman ciangin kumpipa le amah tawh a om khempeuhte kunin Pasian a bia uh hi. </VERS>
            <VERS vnumber="30"> Tua ciangin David’ kammalte le thumu pa Asaf’ kammalte zangin Topa’ tungah phatna la a sak nadingun kumpipa Hezekiah le uliante in Levi mite thu a pia uh hi. Tua ciangin amaute in lungdamna tawh phatna late sa uh a, tua ciangin amaute kunin Pasian a bia uh hi.
            </VERS>
            <VERS vnumber="31"> Tua ciangin Hezekiah in, “Tu-in Topa’ tungah nomau mah na ki-ap khin uh hi. A nai-ah hong pai unla Topa’ biakinn-ah biakpiaknate le lungdam piaknate hong paipih un,” a ci hi. Tua ciangin a kikhawmte in biakpiaknate le lungdam piaknate hong paipih uh hi. Tua ciangin piaknopna lungsim a nei khempeuh in meihal biaknate hong paipih uh hi. </VERS>
            <VERS vnumber="32"> A kikhawmte in a hong paipih meihal biakna a phazah bawngtal sawmsagih, tuutal zakhat le tuuno zanih hi a, hihte khempeuh pen Topa’ tungah meihal biakna khat ahi hi. </VERS>
            <VERS vnumber="33"> A ki-ap biaknate bawngtal zaguk le tuu tulthum ahi hi. </VERS>
            <VERS vnumber="34"> Ahih hangin siampite a mi tawmlua uh ahih manin meihal biaknate khempeuh a vun hawk khin zo lo uh a, siampi dangte a kisiansuah ma sungteng, a sanggam uh Levi mite in nasep a kizawh mateng amaute huh uh hi. Bang hang hiam cih leh kisiansuahna thu-ah siampite sangin Levi mite ngentel zaw uh hi. </VERS>
            <VERS vnumber="35"> Meihal biakna a tampite banah thunuama biakna thaute le meihal biakna adingin leenggahzu tawh biaknate om hi. Tua bangin Topa’ biakinn sungah nasepna ki-omsakkik hi. </VERS>
            <VERS vnumber="36"> Pasian in mite adingin a bawlsak thute hangin Hezekiah le mi khempeuh lungdam uh hi; bang hang hiam cih leh tua thu thakhatin hong piangvat hi.</VERS>
        </CHAPTER>
        <CHAPTER cnumber="30">
            <VERS vnumber="1"> Israel Pasian, Topa’ Paisan Pawi a bawl dingin Jerusalem-a Topa’ biakinn-ah hong pai nadingun Hezekiah in Israel mi khempeuh le Judah mite kiangah mi sawl a, Efraim mite le Manasseh mite tungah zong laikhakte a gelh hi. </VERS>
            <VERS vnumber="2"> Bang hang hiam cih leh kumpipa le a uliante le Jerusalem-a a kikhawm khempeuh in Paisan Pawi a kha nihna sungin bawl ding kikum khin uh hi. </VERS>
            <VERS vnumber="3"> Siampite mi a kicingzah ding amau kisiansuah nai lo uh a, mite zong Jerusalem-ah kikhawm nai lo uh ahih manin a hunin bawl thei lo uh hi. </VERS>
            <VERS vnumber="4"> Hih geelna pen kumpipa le a kikhawm khempeuh adingin hoih leh kilawm hi. </VERS>
            <VERS vnumber="5"> Tua ahih ciangin mite hong pai-in Israel Pasian, Topa adingin Jerusalem-ah Paisan Pawi a bawl nadingun Beersheba panin Dan ciang dong Israel sung khempeuh ah taangkona khat a bawlna ding uh thukhensatna khat bawl uh hi; bang hang hiam cih leh bawl dinga a kigen bangin amaute in a lianpi-in bawl ngei lo uh hi. </VERS>
            <VERS vnumber="6"> Tua ahih ciangin kumpipa le a uliante kiang pan a laikhakte tawh Israel khempeuh le Judah sungah laikhakte tawh pai uh a, kumpipa’ thupiakna: “Israel mite aw, Assiria kumpite’ khut sung panin a suakta, a omlai note’ lamah amah hong kiheikik theih nadingin Abraham, Isaac le Israel Pasian, Topa’ lamah kiheikik un. </VERS>
            <VERS vnumber="7"> Note in na theih uh bangin, amau’ pute pate’ Topa Pasian’ tungah a cihtak lohna uh hangin nakpitakin gim a piak na pute na pate uh le na sanggamte uh bang kei un. </VERS>
            <VERS vnumber="8"> Tu-in na pute na pate uh bangin lungkhauh kei unla, note kiang panin a lauhuai ama hehna a kiheikhiat theih nadingin Topa’ lamah kipia unla, amah in a tawntung dingin a sianthosaksa a biakinn-ah Topa na Pasian uh bia un. </VERS>
            <VERS vnumber="9"> Bang hang hiam na cih uhleh Topa’ lamah note na kilehkik uhleh, na sanggamte uh le na tate un amau a mante’ tung panin hehpihna ngahin hih gamah hong ciahkik ding uh hi. Bang hang hiam cih leh Topa na Pasian uh dikna le hehpihna a nei hi a, ama lamah na kiheikik nak-uhleh note kiang panin a maitang hei khia lo ding hi,” ci-in a gen uh hi.
            </VERS>
            <VERS vnumber="10"> Tua ahih ciangin Efraim le Manasseh gam sung khuapi khat pan khuapi khat le Zebulun ciang dongah laitaite a pai uh hi. Ahih hangin amaute in na nuihsanin zahpih uh a, na simmawh bawl uh hi. </VERS>
            <VERS vnumber="11"> Asher mi, Manasseh le Zebulun mi tawmkhat bek kiniamkhiatin Jerusalem-ah hong pai uh hi. </VERS>
            <VERS vnumber="12"> Topa’ thupiakna tawh kumpipa le uliante’ sawlna a sem dingin Judah mite tungah Pasian in lungsim kikhatna a guan hi.
            </VERS>
            <VERS vnumber="13"> Tua ciangin a kha nihna sungin silngo sawh loh anlum pawi a bawl dingin Jerusalem-ah mihon tampi tak hong pai uh hi. </VERS>
            <VERS vnumber="14"> Amaute nasem dingin kipanin Jerusalem-a biakna taute hem khia uh a, paknamtui halna ding biakna taute khempeuh amaute in la khia-in Kidron kuamah paai uh hi. </VERS>
            <VERS vnumber="15"> Tua ciangin amaute in a kha nihna a ni sawm le li ni-in Paisan Pawi tuuno go uh hi. Tua ciangin biakna vai-in a siangtho nai lo siampite le Levi mite nakpitakin maizum uh hi. Tua ahih ciangin amau mah kisiansuahin Topa’ biakinn sungah meihal biaknate hong paipih uh hi. </VERS>
            <VERS vnumber="16"> Pasian’ mipa Moses’ thukham bangin amaute in amau’ panmun ngei hong la uh a, siampite in Levi mite’ khut tung panin a ngah uh sisan theh uh hi. </VERS>
            <VERS vnumber="17"> Bang hang hiam cih leh a kikhawm lakah amau mah a kisiansuah nai lo tampi om uh hi. Tua ahih ciangin Topa’ tungah a siangtho-in a kibawl nadingun a nin khempeuh adingin Levi mite in Paisan Pawi tuuno a gawh ding uh kisam hi. </VERS>
            <VERS vnumber="18"> Bang hang hiam cih leh mi tampi tak, Efraim, Manasseh, Issakhar le Zebulun sung pan, amau mah kisiansuah nai lo uh a, ahi zongin ngeina lopi-in amaute in Paisan Pawi ne uh hi. Bang hang hiam cih leh Hezekiah in amaute adingin thu ngenin, “Ka pute ka pate uh’ Pasian a dik Topa aw, </VERS>
            <VERS vnumber="19"> biakinn sianthona ngeina om bangin lungsim tak tawh nang hong biate khempeuh’ mawhna maisak in,” a ci hi. </VERS>
            <VERS vnumber="20"> Tua ciangin Topa in Hezekiah’ thungetna pia-in mite’ mawhna maisak a, gimna ngahsak lo hi. </VERS>
            <VERS vnumber="21"> Tua ciangin Jerusalem-ah a om Israel mite in lungdamna lianpi tawh ni sagih sung silngo sawh loh anlum pawi a bawl uh hi. Tua ciangin Levi mite le siampite in a hatna khempeuh uh tawh Topa la sak uh a, a ni ni-in Topa phat uh hi. </VERS>
            <VERS vnumber="22"> Tua ciangin Hezekiah in Topa’ nasepna-ah a siamna hoih uh a lak Levi mite khempeuh tungah hanthotna thu a gen hi. Tua ahih ciangin mite in pawi an ni sagih sung ne uh a, thunuama biakna pia-in a pu a pate uh Pasian, Topa tungah lungdamna a ko uh hi.
            </VERS>
            <VERS vnumber="23"> Tua ciangin adang ni sagih sung mah tua pawi a bawlthuah lai ding uh a kikhawm khempeuh thukim uh hi. Tua ahih ciangin amaute in lungdamna tawh adang ni sagih sung mah bawlthuah uh hi. </VERS>
            <VERS vnumber="24"> Bang hang hiam cih leh Judah kumpipa Hezekiah in biakpiak nadingin a kikhawmte tungah bawngtal tulkhat le tuu tulsagih pia a, uliante in a kikhawmte tungah bawngtal tulkhat le tuu tul sawm pia uh hi. Siampite tampi tak amau mah kisiansuah uh hi. </VERS>
            <VERS vnumber="25"> Judah mi a kikhawm khempeuh le siampite le Levi mite le Israel panin a hong pai khia a kikhawm khempeuh le Israel gam panin a hong pai khia peemtate le Judah gam sungah a teeng peemtate, lungdam uh hi. </VERS>
            <VERS vnumber="26"> Israel kumpi David’ tapa Solomon hun a kipanin Jerusalem-ah hih bang om ngei lo ahih manin Jerusalem-ah lungdamna lianpi a om hi. </VERS>
            <VERS vnumber="27"> Tua ahih ciangin siampite le Levi mite dingin mite thupha pia uh a, amau’ awging kiza-in, amau’ thungetna in vantung a a siangtho ama tenna a banto hi.
            </VERS>
        </CHAPTER>
        <CHAPTER cnumber="31">
            <VERS vnumber="1"> Tu-in hihte khempeuh a man ciangin, tua lai-a a om Israel khempeuh Judah khuapite-ah pai-in biakna songte sat khamin Asherah milimte phukin, Judah le Benjamin sung le Efraim le Manasseh sunga mual dawna biakpiaknate le biakna taute a suksiat khit mateng uh phelkek uh hi. Tua ciangin Israel mi khempeuh, a mi kimin amau’ inn omna a khuapi ciat uhah a ciah uh hi.
            </VERS>
            <VERS vnumber="2"> Tua ciangin Hezekiah in siampite le Levi mite amau’ nasep ciat tawh kizui-in a khen a khenin seh a, siampite le Levi mite in meihal biaknate le thunuama biaknate pia-in, Topa’ biakinn sung phual tuamtuamte-ah na semin lungdamkohna le phatna a bawl ding uh ahi hi. </VERS>
            <VERS vnumber="3"> Kumpipa in ama neihsa sung panin a piakte pen meihal biakna ding ahi hi. Topa’ thukham sungah a kigelh mah bangin zing le nitak a meihal biaknate, Sabbath nite, Khadet nite le a kiseh pawite adingin meihal biaknate ahi hi.
            </VERS>
            <VERS vnumber="4"> Tua ciangin Topa’ thukham om bangin nasepna-ah siampite le Levi mite a kibuppiak theih nadingun amau’ ngah ding a kilawm nate, Jerusalem-a a teeng mite in amaute tungah a piak nadingun amah in a sawl hi. </VERS>
            <VERS vnumber="5"> Tua thupiakna a kitheihthang phetin Israel mite in anpalte, leenggahzu le lo-a piang khempeuh tampi tak hong pia uh hi. Tua ciangin amaute in na khempeuh sung pan sawm-ah-khat ahi tampi tak hong paipih uh hi. </VERS>
            <VERS vnumber="6"> Tua ciangin Judah khuapite sungah a teeng Israel mite le Judah mite in zong bawng le tuu sawm-ah-khat le Topa a Pasian uh tungah a kipiasa a ki-ap nate hong paipih uh a, a lom a lomin a koih uh hi. </VERS>
            <VERS vnumber="7"> A kha thumna sungin amaute in tua a lomte cian ding kipan uh a, a kha sagihna sungin a mansiang uh hi. </VERS>
            <VERS vnumber="8"> Hezekiah le uliante hong pai-in a lomte a muh uh ciangin amaute in Topa le ama mi Israel-te thupha a pia uh hi. </VERS>
            <VERS vnumber="9"> Tua ciangin Hezekiah in a lomte’ thu, siampite le Levi mite a dong hi. </VERS>
            <VERS vnumber="10"> Zadok’ suan ahi siampi lianpen pa Azariah in amah dawngin, “Amaute in amau’ piakte uh Topa’ biakinn sungah paipih ding hong kipat uh a kipan kote in an ka ne uh a, a kicing nei-in tampi vallai hi. Topa in ama mite thupha pia ahih manin hih na tampi a omlai i nei hi,” a ci hi.
            </VERS>
            <VERS vnumber="11"> Tua ciangin amaute in Topa’ biakinn sungah inndeite a bawlna ding uh Hezekiah in thu pia a, amaute in zong a deite a bawl uh hi. </VERS>
            <VERS vnumber="12"> Tua ciangin amaute in a piaknate, sawm-ah-khat le a ki-ap nate cihtakna tawh hong paipih uh hi. Tuate a en ulian pen pa Levi mi Konaniah hi a, a sanggampa Shimei pen amah a huhpa ahi hi. </VERS>
            <VERS vnumber="13"> Kumpipa Hezekiah le Pasian’ biakinn ukpa Azariah’ sehna tawh Jehiel, Azaziah, Nahath, Asahel, Jerimoth, Jozabad, Eliel, Ismakhiah, Mahath le Benaiah-te in Konaniah le a sanggampa Shimei huhin a ukte ahi uh hi. </VERS>
            <VERS vnumber="14"> Tua ciangin nisuahna lam kulhkongpi cing pa, Levi mi Imnah tapa Kore pen Topa ading le siangtho pen biak nadingin koihcing dingin a kipiate a sehkhen dingin, Topa’ tungah utthu-a piaknate a ukpa ahi hi. </VERS>
            <VERS vnumber="15"> Eden, Miniamin, Jeshua, Shemaiah, Amariah le Shekaniah-te in siampite’ khuapi sungah a moi a ham a kibangin a khen khenin, a ngah ding ciat a sanggamte uh tungah a hawm dingin cihtakna tawh amah huh uh hi. </VERS>
            <VERS vnumber="16"> Khangsimna-a amau’ kiciamtehna tawh kisai-in a kipia hi tuan loin, a khen khenin amau’ panmun tawh kizui-in nisimin nasepna-ah a kisam bangin Topa’ biakinn sungah a lut, kum thum le a tungsiah a pha pasal khempeuh tungah tanh kipia kim hi. </VERS>
            <VERS vnumber="17"> Siampite a beh zui-in nasep kipia hi. Levi mi kum sawmnih le a tungsiahte a khen khenin amau’ panmun tawh kizui-in nasep kipia hi. </VERS>
            <VERS vnumber="18"> Siampite a naupangte khempeuh, a zite, a tapate le a tanute uh tawh a mihon bupin kiciamteh hi; bang hang hiam cih leh a siangtho-in a kikepna uhah amaute citak uh hi. </VERS>
            <VERS vnumber="19"> Amau’ khuapite-a’ ahi taang gam lote-ah a om Aaron’ suan siampite ading ahihleh, a kiciamteh siampite’ lak le Levi mite lakah pasal khempeuh tungah amau’ ngah ding ciat a hawm khia dingin a minin a kiseh mi, khuapi tampite sungah a om hi.
            </VERS>
            <VERS vnumber="20"> Tua bangin Hezekiah in Judah gam sung khempeuh ah hih hi. Amah in Topa a Pasian’ mai-ah a hoih le a manin gamta-in cihtakna tawh a sem hi. </VERS>
            <VERS vnumber="21"> Amah in Pasian’ biakinn sung nasepna le thukham le thupiaknate tawh kizui-in a hihna-ah ama Pasian zongin, a lungsim khempeuh tawh sem a, a maa a vang hi.</VERS>
        </CHAPTER>
        <CHAPTER cnumber="32">
            <VERS vnumber="1"> Hih thute khempeuh le citak a hih banga na a kisep khit ciangin Assiria kumpipa Sennakherib hong pai-in Judah simin kulhnei khuapite’ langkhat ah phual sat a, ama adingin lak a sawm hi. </VERS>
            <VERS vnumber="2"> Sennakherib hong pai-in Jerusalem sim ding a sawmna thu Hezekiah in a theih ciangin, </VERS>
            <VERS vnumber="3"> amah in a uliante le a mi thahatte tawh khuapi pualamah a luang khia tuinakte khakcip ding vaihawm a, amaute in amah a huh uh hi. </VERS>
            <VERS vnumber="4"> Mi tampi tak kikhawm uh a, gam sungah a luang tuinak le lui khempeuh khakcipin, “Bang hangin Assiria kumpite hong pai-in tui tampi mu ding ahi uh hiam?” a ci uh hi. </VERS>
            <VERS vnumber="5"> Amah in lungsim khotakin sep ding kipan a, a cimsa kulh khempeuh ciangpha-in tua tungah tausangte koihto a, tua pualamah kulh dang khat a ciang hi. Amah in David khuapi sungah Millo a muanhuai-in a bawlpha hi. Amah in galhiamte le lumte zong tampi bawl hi. </VERS>
            <VERS vnumber="6"> Amah in mite a uk dingin galdona-ah a ukte koih a, khuapi kulhkongpi mun awnna ama kiangah amaute khawmin amaute tungah hanthotna tawh thu genin, </VERS>
            <VERS vnumber="7"> “Thakhauh unla hang un. Assiria kumpipa le amah tawh a om mihon khempeuh mai-ah lau kei unla, zong lungkia kei un; bang hang hiam cih leh amah tawh a omte sangin eite tawh a om pa lian zaw hi. </VERS>
            <VERS vnumber="8"> Amah in mihing thahatna nei a, ahih hangin eite hong huhin i gal hong dosak dingin Topa i Pasian in eite hong ompih hi,” a ci hi. Tua ahih ciangin mite in Judah kumpipa Hezekiah’ kammalte a muang uh hi.
            </VERS>
            <VERS vnumber="9"> Hih thute khit ciangin a galkap khempeuh tawh Lakhish a umcih, Assiria kumpipa Sennakherib in Judah kumpipa Hezekiah le Jerusalem-ah a om Judah mi khempeuh kiang Jerusalem-ah a nasemte sawlin, </VERS>
            <VERS vnumber="10"> “Assiria kumpipa Sennakherib in hih bangin ci hi: ‘Note in Jerusalem umcihna na nanna ding uh bang suang na hi uh hiam? </VERS>
            <VERS vnumber="11"> Hezekiah in note kiangah, “Assiria kumpipa’ khut panin Topa i Pasian in eite hong hon khia ding hi,” hong cih ciangin, note gilkial dangtakin a hong sisak dingin amah in note hong makai khial hi lo ahi hiam? </VERS>
            <VERS vnumber="12"> Hih Hezekiah mah in mual dawna a biakpiaknate le ama biakna taute la khia-in Judah le Jerusalem thu pia a, “Biakna tau khat mai-ah note in bia-in tua tungah na biakpiaknate uh na hal ding uh hi,” ci hi lo ahi hiam? </VERS>
            <VERS vnumber="13"> Keimah le ka pu ka pate in gamdang mi khempeuh tungah ka hihnasate uh thei lo na hi uh hiam? Tua gam minamte’ pasian in keima khut sung panin a gam uh hon khia zo ahi uh hiam? </VERS>
            <VERS vnumber="14"> Na Pasian un keima khut sung panin note hong hotkhiat theih nadingin ka pu ka pate in a suksiat mang tua minamte’ pasian khempeuh lakah kua in a mite hon khia zo ngei ahi hiam? </VERS>
            <VERS vnumber="15"> Tua ahih ciangin tu-in note, Hezekiah’ khemsa-in ta kei unla, hih bangin kimakai khialsak kei un. Amah um kei un; bang hang hiam cih leh minam khatpeuh, kumpi gam khatpeuh’ pasian in keima khut pan ahi a, ka pu ka pate’ khut sung pan ahi zongin a mite hon khia zo ngei nai lo hi. Keima khut sung pan na Pasian un note hong hon khia zo lo zaw kan ding hi,’ ci un,” a cisak hi.
            </VERS>
            <VERS vnumber="16"> Tua ciangin ama nasemte in Topa Pasian le a nasem pa Hezekiah langpangin thu tam zaw gen lai uh hi. </VERS>
            <VERS vnumber="17"> Tua ciangin amah in Israel Pasian, Topa’ hehna ding le amah a langpanna-in laikhakte gelh a, “Ka khut sung panin a mite a hon khia zo lo gam sung minam dangte’ pasian-te mah bangin ka khut sung panin Hezekiah’ Pasian in a mite hon khia zo lo ding hi,” ci hi. </VERS>
            <VERS vnumber="18"> Amaute in khuapi a lak theih nadingin khuapi mite lau-in a liinglawnsak nadingun kulh tungah a om Jerusalem mite tungah Judah pau tawh nakpitakin kiko uh hi. </VERS>
            <VERS vnumber="19"> Amaute in, mite’ khut tawh a kibawl leitung mite’ pasian-te a gen bang lelun Jerusalem Pasian a gen uh hi.
            </VERS>
            <VERS vnumber="20"> Tua ciangin kumpipa Hezekiah le Amoz’ tapa, kamsang Isaiah in hih thu hangin thu ngenin vantung lamah kiko uh hi. </VERS>
            <VERS vnumber="21"> Tua ciangin Topa in Assiria kumpipa’ giahphual ah a thahat galhang khempeuh le galkap a ukte le uliante a susia vantungmi khat a sawl hi. Tua ahih ciangin ama gamah maizumna tawh a ciahkik hi. Ama pasian’ inn sungah amah a tun ciangin ama tapate pawlkhat in namsau tawh amah satlum uh hi.
            </VERS>
            <VERS vnumber="22"> Tua ahih ciangin Topa in Assiria kumpipa Sennakherib’ khut le ama galte khempeuh panin Hezekiah le Jerusalem-a a teengte hon khia a, amah in mun khempeuh panin galdaihna amaute tungah a pia hi. </VERS>
            <VERS vnumber="23"> Tua ciangin mi tampi in Jerusalem khua Topa kiangah letsongte hong puakin, Judah kumpi Hezekiah kiangah na manphate hong puak uh a, tua hun a kipanin minam khempeuh’ muhna-ah amah kisangtawi hi.
            </VERS>
            <VERS vnumber="24"> Tua hun lai-in Hezekiah cina-in si dektak a, amah in Topa’ tungah thu ngen hi. Topa in a ngetna pia-in ama tungah lim khat a pia hi. </VERS>
            <VERS vnumber="25"> Ahih hangin a lungsim kiphasak ahih manin ama tungah phattuamna a kibawl zahin Topa’ tungah Hezekiah in lungdam ko nuam lo hi. Tua ahih manin amah le Judah le Jerusalem tungah Topa’ hehna hong tung hi. </VERS>
            <VERS vnumber="26"> Ahi zongin a nung ciangin Hezekiah a lungsim kiphatsakna thu-ah amah le Jerusalem-a teeng mite tawh kiniamkhiat uh ahih manin amaute’ tungah Topa’ hehna hong tung lo hi.
            </VERS>
            <VERS vnumber="27"> Hezekiah hau mahmahin a min thang mahmah hi. Amah in ngun, kham, suangmanphate, a namtui nate, lumte, a manpha umlebeel khempeuh adingin vanmanpha koihnate a bawl hi. </VERS>
            <VERS vnumber="28"> An, leenggahzu le sathau koihna ding vankoihnate zong a bawl hi. Ganhing nam khempeuh adingin ganbukte le tuubukte a bawl hi. </VERS>
            <VERS vnumber="29"> Amah in tua bangmahin a mahmah adingin khuapite le tuuhonte le ganhonte tampi a koih hi; bang hang hiam cih leh Pasian in ama tungah neihsa tampi tak pia hi. </VERS>
            <VERS vnumber="30"> Hih Hezekiah mah in Gihon tui tungnungte khaktanin David khuapi nitumna lampangah luangsak hi. Hezekiah a nasepna khempeuh ah a maa vang hi. </VERS>
            <VERS vnumber="31"> Tua ahih ciangin gam sung omzia lim a kan dingin ama kiangah a kisawl Babylon uliante’ kamtaite tawh kisai-in, amah a ze-etna ding le ama lungsim sungah bang om hiam cih a vekpi-in a theih nadingin Pasian in ama thu-in amah a omsak hi.
            </VERS>
            <VERS vnumber="32"> Tu-in Hezekiah’ gamtatna a omlaite le ama nasep hoihte, Judah le Israel Kumpite’ Khang Tangthu Laibu sung le Amoz’ Tapa, Kamsang Isaiah’ Maangmuhna sungah kigelh hi. </VERS>
            <VERS vnumber="33"> Tua ciangin Hezekiah si a, amaute in David’ suante’ han paina mualpangah amah vui uh hi. Judah mi khempeuh le Jerusalem-a teengte in a sih lai-in amah zahtakna bawl uh hi. Tua ciangin ama tapa Manasseh in ama tangin a uk hi.
            </VERS>
        </CHAPTER>
        <CHAPTER cnumber="33">
            <VERS vnumber="1"> Manasseh in uk ding a kipatin kum sawm le kum nih pha a, amah in Jerusalem-ah kum sawmnga le nga sung uk hi. </VERS>
            <VERS vnumber="2"> Topa in Israel minamte’ mai-ah a hawl khiat minamte’ zat a kihhuai gamtatnate mah bangin, Topa’ muhna-ah amah a sia gamta hi. </VERS>
            <VERS vnumber="3"> Bang hang hiam cih leh a pa Hezekiah in a suksiatsa mual dawna biakpiaknate amah in lamkikin, Baal-te adingin biakna taute phut a, Asherah milimte bawlin vantung nate khempeuh bia a, tuate’ na sem hi. </VERS>
            <VERS vnumber="4"> Topa in, “Jerusalem-ah ka min om tawntung ding hi,” a cihna Topa’ biakinn sungah amah in biakna taute a lam hi. </VERS>
            <VERS vnumber="5"> Tua ciangin amah in Topa’ biakinn tual nihte sungah vantung nate khempeuh adingin biakna taute lam hi. </VERS>
            <VERS vnumber="6"> Tua ciangin amah in Hinnom’ tapa’ kuamah biakna-in a tapate hal a, aisanna le mailam thugen kholhna le khongkhaina zang a, vankah theite le aisante tawh na semkhawm hi. Amah in Topa’ muhna-ah siatna tampi bawl a, amah hehsak hi. </VERS>
            <VERS vnumber="7-8"> Tua ciangin Pasian in David le a tapa Solomon tungah, “Amaute ka thupiak khempeuh, thukham khempeuh, ngeinate le Moses tungtawnin a kipia biakna ngeina kipte zuih ding a kidop nak-uhleh, Israel minam khempeuh sung panin ka teelkhiat hih biakinn sung le Jerusalem sungah ka min ka koih tawntung ding hi. Tua ciangin na pu na pate uh adingin ka sehsa gam panin Israel-te ka khin khia nawn kei ding hi,” a cih Pasian’ biakinn sungah amah in ama bawlsa milim koih hi. </VERS>
            <VERS vnumber="9"> Manasseh in Judah le Jerusalem-a teengte zol ahih manin, Israel mite’ mai-ah Topa in a suksiat minamte sangin amaute a sia tam zaw gamta uh hi.
            </VERS>
            <VERS vnumber="10"> Topa in Manasseh tung le ama mite tungah thu gen a, ahih hangin amaute in don lo uh hi. </VERS>
            <VERS vnumber="11"> Tua ahih ciangin Topa in Assiria kumpipa’ galkap ukte amau’ kiangah paipih a, amaute in sikkawite tawh Manasseh manin sumngo khau tawh khihin Babylon-ah a paipih uh hi. </VERS>
            <VERS vnumber="12"> Amah a lungkham ciangin Topa a Pasian kunh-in a pu a pate’ Pasian’ mai-ah nakpitakin a mahmah kiniamkhiat hi. </VERS>
            <VERS vnumber="13"> Amah in ama kiangah thu ngen a, tua ciangin Pasian in ama kutna saangin, a thumna a ngai hi. Amah in Jerusalem-ah amah paipihkikin a kumpi gam a piakik hi. Tua ciangin Topa pen Pasian ahihna Manasseh in a thei hi.
            </VERS>
            <VERS vnumber="14"> Tua khit ciangin amah in kuam sung, Gihon nitumna lam, David khuapi-ah, Ngasa Kongpi lutna lamah kulh pua nung khat ciang a, Ofel kiimah ciang suakin a sang mahmahin ciangto hi. Amah in Judah gam sunga kulhnei khuapi khempeuh ah zong galkap a ukte koih hi. </VERS>
            <VERS vnumber="15"> Tua ciangin amah in Topa’ biakinn panin gamdang pasian-te le a milim la khia a, Topa’ biakinn mual tung le Jerusalem-a ama lamsa biakna tau khempeuh la khia-in, khuapi pualamah tuate paai hi. </VERS>
            <VERS vnumber="16"> Amah in Topa’ biakna tau zong koihkikin tua tungah thunuama biakna le lungdamkohna a pia hi. Tua ciangin amah in Israel Pasian, Topa’ na a sep nadingun Judah-te thu a pia hi. </VERS>
            <VERS vnumber="17"> Ahi zongin mite in mual dawna biakpiaknate ah biakna pia lai uh a, ahih hangin Topa amaute’ Pasian’ tung bek mahah a piak uh ahi hi.
            </VERS>
            <VERS vnumber="18"> Tu-in Manasseh’ gamtatna a omlaite le a Pasian’ tungah a thungetna le Israel Pasian, Topa’ min tawh ama tungah thu a gen thumute’ thugente, Israel Kumpite’ Khang Tangthu sungah om hi. </VERS>
            <VERS vnumber="19"> Tua ciangin ama thungetna le ama kutna Pasian in a sanna le ama khialhna le a cihtak lohna khempeuh le amah a kiniamkhiat ma-in mual dawna biakpiaknate bawlin Asherah-te le milim dangte a koihna munte thu, Thumute’ Khang Tangthu sungah kigelh hi. </VERS>
            <VERS vnumber="20"> Tua ciangin Manasseh si a, amaute in a inn sungah vui uh hi. Tua ciangin a tapa Amon in ama tangin a uk hi.
            </VERS>
            <VERS vnumber="21"> Amon in uk ding a kipatin kum sawmnih le nih pha a, amah in Jerusalem-ah kum nih sung uk hi. </VERS>
            <VERS vnumber="22"> A pa Manasseh’ gamtatnasa khempeuh bangin Topa’ muhna-ah amah a sia gamta hi. Amon in a pa Manasseh’ bawlsa milim khempeuh tungah biakna pia a, tuate’ na sem hi. </VERS>
            <VERS vnumber="23"> A pa Manasseh a kiniamkhiat bangin Topa’ mai-ah amah kiniamkhiat lo a, hih Amon in mawhna tam piangsak semsem hi.
            </VERS>
            <VERS vnumber="24"> Tua ciangin ama nasemte in amah sawmsimin ama inn sungah amah that uh hi. </VERS>
            <VERS vnumber="25"> Ahih hangin tua gam mite in Kumpi Amon a sawmsim khempeuh that leuleu uh hi. Tua ciangin tua gam mite in ama tangin a tapa Josiah kumpi-in a koih uh hi.
            </VERS>
        </CHAPTER>
        <CHAPTER cnumber="34">
            <VERS vnumber="1"> Josiah in uk ding a kipatin kum giat pha a, amah in Jerusalem-ah kum sawmthum le khat sung uk hi. </VERS>
            <VERS vnumber="2"> Topa’ mitah a man gamta a, a pu David’ khekhap zui-in themkhat zong lampial lo hi.
            </VERS>
            <VERS vnumber="3"> Ama uk a kum giatna sung, naupang ahi laipi mahin, amah in a pu David’ Pasian zon ding kipan hi. A kum sawm le kum nihna ciangin amah in Judah le Jerusalem panin mual dawna biaknate, Asherah milimte le a kiseek le a kisung milimte beisiangsak ding kipan hi. </VERS>
            <VERS vnumber="4"> Tua ciangin amah in Baal-te’ biakna taute ama muhna-ah supaisak hi. Tua ciangin amah in tuate tungah a om paknamtui biakna taute phuk a, Asherah milimte le a kiseek le a kisung milimte sukhamin gawivui a, tuate’ tungah biakna a pia mite’ han tungah tua a vuite a theh hi. </VERS>
            <VERS vnumber="5"> Amah in amau’ biakna taute tungah a siampite’ guhte zong hal a, Judah le Jerusalem a siangsak hi. </VERS>
            <VERS vnumber="6"> Tua ciangin Manasseh, Efraim le Simeon le Naftali khuapi ciang dong, mun awngte le a kiim a pamah, </VERS>
            <VERS vnumber="7"> amah in biakna taute sukhamin Asherah milimte le milim dangte satvui a, Israel gam sung khempeuh ah paknamtui biakna taute a satvui hi. Tua ciangin Jerusalem-ah a ciahkik hi.
            </VERS>
            <VERS vnumber="8"> Tu-in ama uk a kum sawm le kum giatna, gam sung le biakinn a siansak khit ciangin, Topa a Pasian’ biakinn a puah dingin amah in Azariah’ tapa Shafan le khuapi sung ukpa Maaseiah le thu ciamteh pa ahi, Joahaz’ tapa Joah a sawl hi. </VERS>
            <VERS vnumber="9"> Siampi lianpen pa Hilkiah kiangah amaute hong pai uh a, kongcingte ahi Levi mite in Manasseh le Efraim le Israel a omlaite khempeuh le Judah le Benjamin khempeuh le Jerusalem-a a teeng mite tung panin a khop uh ahi, Pasian’ biakinn-ah a hong kipaipih sumte a pia uh hi. </VERS>
            <VERS vnumber="10"> Amaute in Topa’ biakinn a vaan nasemte tungah tua sumte pia uh hi. Tua ciangin Topa’ biakinn-ah a sem nasemte in biakinn puahna ding le a ngei batsakkik nadingin pia uh hi. </VERS>
            <VERS vnumber="11"> Amaute in a kito suangte leina ding le Judah kumpite in a siatsak, tep nadingin singte le biakinn lam nadingin innkamte lei nadingin khutsiamte le innlamte tungah a sumte a pia uh hi. </VERS>
            <VERS vnumber="12"> Tua ciangin mite in cihtakna tawh na sem uh hi. Amaute tungah a en dingin Levi mi Merari-te beh sung pan Jahath le Obadiah le Kohath-te beh sung pan Zekhariah le Meshullam kikoih hi. Levi mi, lasakna nazatte-ah siamna a nei khempeuh, </VERS>
            <VERS vnumber="13"> vangik puate a uk le nasep namkim a sem khempeuh a makaih uh hi. Tua ciangin Levi mi pawlkhatte pen laigelhte le za neite le kulhkongpi cingte ahi hi.
            </VERS>
            <VERS vnumber="14"> Amaute in Topa’ biakinn-ah a kipaipih sumte a lakkhiat laitakun siampi Hilkiah in Moses tungtawnin a kipia thukham laibu a mu hi. </VERS>
            <VERS vnumber="15"> Tua ciangin Hilkiah in lai-at pa Shafan kiangah, “Topa’ biakinn sungah thukham laibu ka mu hi,” ci hi. Tua ciangin Hilkiah in Shafan tungah a laibu pia hi. </VERS>
            <VERS vnumber="16"> Shafan in kumpipa kiangah a laibu paipihin ama kiangah, “Na nasemte tungah a kipia khempeuh amaute in a sep san laitak uh ahi hi. </VERS>
            <VERS vnumber="17"> Topa’ biakinn sungah a kikoih sumte amaute in la khia-in nasep vaante le nasemte tungah pia uh hi,” ci-in gen thuah lai hi. </VERS>
            <VERS vnumber="18"> Tua ciangin lai-at pa Shafan in kumpipa kiangah, “Siampi Hilkiah in kei tungah laibu khat hong pia hi,” a ci hi. Tua ciangin Shafan in kumpipa mai-ah tua laibu a sim hi.
            </VERS>
            <VERS vnumber="19"> Kumpipa in thukham kammalte a zak ciangin a puante balkek hi. </VERS>
            <VERS vnumber="20"> Tua ciangin kumpipa in Hilkiah, Shafan’ tapa Ahikam, Mikah’ tapa Abdon, lai-at pa Shafan le kumpipa’ nasem pa Asaiah thu pia-in, </VERS>
            <VERS vnumber="21"> “Pai unla, a kimu laibu sunga kammalte tawh kisai-in keima ading le Israel le Judah-ah a omlai mite adingin Topa thu va dong un; bang hang hiam cih leh i pu i pate in hih laibu sungah a kigelh khempeuh bangin sep ding Topa’ kammal na zui lo uh ahih manin eite tungah Topa’ hehna lian hi,” a ci hi.
            </VERS>
            <VERS vnumber="22"> Tua ahih ciangin Hilkiah le kumpipa in a sawl mite, Hasrah, a tapa Tokhath, a tapa Shallum, biakinn puante a kem pa’ zi ahi kamsangnu Huldah kiangah pai-in (tu-in tua nu Jerusalem sung a Veeng Nihna-ah teeng hi) tua thu tawh kisai ama kiangah va gen uh hi. </VERS>
            <VERS vnumber="23"> Tua ciangin tua nu in amaute kiangah, “Israel Pasian, Topa in hih bangin ci hi: ‘Kei kiangah note a hong sawl pa kiangah gen un. </VERS>
            <VERS vnumber="24"> Topa in hih bangin ci hi: En un, Judah kumpipa mai-ah a kisim laibu sunga kigelh samsiatnate khempeuh ahi siatna, hih mun le a tungah a teeng mi khempeuh tungah ka tungsak ding hi. </VERS>
            <VERS vnumber="25"> Amaute in amau’ gamtatna tawh kei hong hehsak theih nadingun amaute in kei hong nusia-in pasian dangte tungah paknamtui hal uh ahih manin hih mun tungah ka hehna kisungin dai lo ding hi. </VERS>
            <VERS vnumber="26"> Ahih hangin Topa thu a dong dingin note a hong sawl Judah kumpipa tungah hih bangin na gen ding uh hi. Israel Pasian, Topa in hih bangin ci hi: Na zaksa thute tawh kisai-in, </VERS>
            <VERS vnumber="27"> hih mun le a tunga teengte langpanna ama kammal na zak ciangin na lungsim kisikin Pasian’ mai-ah na kiniamkhiat a, keima mai-ah nang kiniamkhiatin na puante balkekin ka mai-ah kap na hih manin, kei zong nang kong za hi, Topa in ci hi. </VERS>
            <VERS vnumber="28"> Na pate kiang kong zuansak dinga, hih mun le a tunga teengte tungah ka tunsak ding siatna khempeuh na mit in mu lo ding hi,’ ci hi,” a ci hi. Tua ciangin amaute in kumpipa kiangah a thu puakkik uh hi.
            </VERS>
            <VERS vnumber="29"> Tua ciangin kumpipa in mi sawlin Judah le Jerusalem upa khempeuh kaikhawm hi. </VERS>
            <VERS vnumber="30"> Tua ciangin kumpipa, Judah mite le Jerusalem-a a teeng mite, siampite le Levi mite le mi khempeuh a lian a neu tawh, Topa’ biakinn-ah paito uh hi. Tua ciangin amah in Topa’ biakinn sungah a kimu thuciamna laibu sunga thute khempeuh amau’ zakin a sim hi. </VERS>
            <VERS vnumber="31"> Tua ciangin kumpipa ama munah dingin, hih laibu sungah a kigelh thuciamna kammalte a sem dingin a lungsim khempeuh le a nuntakna khempeuh tawh Topa’ nung a zuihna ding le ama thupiaknate, ama tecipannate le a thukhamte a zuihna ding, Topa’ mai-ah thuciamna khat a bawl hi. </VERS>
            <VERS vnumber="32"> Tua ciangin amah in Jerusalem le Benjamin sunga a om mi khempeuh hih thu a zuisak hi. Tua ciangin Jerusalem-a teeng mite zong amau’ pute pate’ Pasian ahi Pasian’ thuciamna bangin a gamta uh hi. </VERS>
            <VERS vnumber="33"> Tua ciangin Josiah in Israel mite’ neihsa gam sung khempeuh panin a kihhuaite khempeuh la khia a, Israel sunga om mi khempeuh Topa amaute’ Pasian’ na a semsak hi. Ama nuntak sung khempeuh amau’ pute pate’ Pasian ahi Topa zuihna panin amaute kihei khia lo uh hi.
            </VERS>
        </CHAPTER>
        <CHAPTER cnumber="35">
            <VERS vnumber="1"> Josiah in Topa adingin Jerusalem-ah Paisan Pawi bawl hi. Amaute in a kha masa a ni sawm le li ni-in Paisan Pawi tuuno go uh hi. </VERS>
            <VERS vnumber="2"> Amah in siampite amau’ panmunte-ah seh a, Topa’ biakinn sunga nasepna-ah amaute hanthawn hi. </VERS>
            <VERS vnumber="3"> Tua ciangin amah in Israel khempeuh hilhin Topa’ tungah a siangtho Levi mite tungah, “Israel kumpipa, David’ tapa Solomon in a lam biakinn sungah Thuciamna Singkuang siangtho koih un. Na liangko tung uhah na puak ding uh kisam nawn lo hi. Tu-in Topa na Pasian uh le ama mi Israel-te’ na sem un. </VERS>
            <VERS vnumber="4"> Note a khenkhenin na beh uh tawh kizui-in kithawi unla, Israel kumpipa David’ lamlahna le a tapa Solomon’ lamlahna zui un. </VERS>
            <VERS vnumber="5"> Tua ciangin mi nautang na sanggamte uh beh kikhenna tawh kizui-in siangtho munah ding uh henla, Levi minam beh tuamtuamte sung pan kihelkim un. </VERS>
            <VERS vnumber="6"> Tua ciangin Paisan Pawi bawlna ganhing go-in nomau mah kisiansuah unla, Moses’ tungtawnin Topa’ thugen bangin na sanggamte uh adingin kithawi un,” a ci hi.
            </VERS>
            <VERS vnumber="7"> Tua ciangin Josiah in tua lai-a a om mi khempeuhte adingin Paisan Pawi piakna-in a ganhon panin mi nautangte tungah tuunote le keelnote tul sawmthum ciang dong le bawngtal tulthum a pia hi. Hihte pen kumpipa’ neihsa sung pan a kipia ahi hi. </VERS>
            <VERS vnumber="8"> Tua ciangin ama uliante in zong utna lungsim tawh mite tung, siampite tung le Levi mite tungah a pia uh hi. Pasian’ biakinn-ah ulianpite ahi Hilkiah, Zekhariah le Jehiel-te in siampite tungah Paisan Pawi bawl nadingin tuuno le keelno tulnih le zaguk le bawngtal zathum a pia uh hi. </VERS>
            <VERS vnumber="9"> Levi mi ukpite Konaniah, Shemaiah le a sanggam Nethanel, Hashabiah, Jeiel le Jozabad-te in Paisan Pawi piak nadingin Levi mite tungah tuuno le keelno tulnga le bawngtal zanga a pia uh hi.
            </VERS>
            <VERS vnumber="10"> Nasepna ding a kithawi khit uh ciangin, siampite amau’ munah ding uh a, kumpipa’ thupiakna bangin Levi mite amau’ khen sungah om uh hi. </VERS>
            <VERS vnumber="11"> Tua ciangin amaute in Paisan tuuno go uh a, Levi mite in a vun a hawk laitakun siampite in amau’ tung panin a ngah uh sisan a theh uh hi. </VERS>
            <VERS vnumber="12"> Tua ciangin amaute in, Moses laibu sungah a kigelh bangin Topa’ tungah piak dingin mi nautang sungah a innkuan a pawlpawl tawh kizui-in a hawm theih nadingun meihal biaknate a tuamkoih uh hi. Tua bangin amaute in bawngtalte zong a hih uh hi. </VERS>
            <VERS vnumber="13"> Tua ciangin amaute in biakna ngeina kip tawh kizui-in Paisan tuuno sa mei-ah a hang uh hi. Tua ciangin amaute in beel sung, beelpi sung le sikbeel daite sungah a siangtho piaknate huan uh a, mi nautang khempeuh kiangah tuate manlang takin a puak uh hi. </VERS>
            <VERS vnumber="14"> Tua khit ciangin amau ading le siampite adingin amau mah in a sa bawl uh hi; bang hang hiam cih leh Aaron’ suan siampite zankim ciang dong meihal biakna pia-in manlah uh hi. Tua ahih ciangin Levi mite in amau ading le Aaron’ suan siampite adingin a sa bawl uh hi. </VERS>
            <VERS vnumber="15"> David’ thupiak bangin Asaf’ behte ahi lasate le Asaf le Heman le kumpipa’ thumu pa Jeduthun-te amau’ munah om uh hi. Kulhkongpi cingte a kulhkongpi ciatah om uh a, amau’ sanggam Levi mite in amau adingin sa bawlsak uh ahih manin amau’ nasepna pan amaute a pai khiat ding uh kisam lo hi.
            </VERS>
            <VERS vnumber="16"> Tua ahih ciangin Kumpi Josiah’ thupiakna bangin Paisan Pawi bawlna ding le Topa’ biakna tau tungah meihal biaknate piak nadingin tua ni-in Topa’ nasepna ding khempeuh a kithawi uh hi. </VERS>
            <VERS vnumber="17"> Tua lai-ah a om Israel mite in tua hunin Paisan Pawi le Silngo Sawh loh Anlum Pawi ni sagih sung a bawl uh hi. </VERS>
            <VERS vnumber="18"> Kamsang Samuel huna kipan Israel sungah tua bang Paisan Pawi kibawl ngei lo hi. Josiah le siampite le Levi mite le tua lai-ah a om Judah le Israel mi khempeuh le Jerusalem-a a teeng mite in a bawl Paisan Pawi tawh a kibang, Israel kumpite kuamah in bawl ngei lo hi. </VERS>
            <VERS vnumber="19"> Josiah’ uk a kum sawm le kum giatna kumin hih Paisan Pawi kibawl hi.
            </VERS>
            <VERS vnumber="20"> Hih thute khempeuh khit, Josiah in biakinn a bawl khit ciangin, Eufratis gun gei Karkhemish-ah galsim dingin Egypt kumpipa Neko hong kuanto a, amah a do dingin Josiah a kuan khia hi. </VERS>
            <VERS vnumber="21"> Ahih hangin Neko in ama kiangah kamtaite sawlin, “Judah kumpipa aw, ei tegel khatlekhat i kihihna ding bang om ahi hiam? Tu-in nang a sim dingin hong kuan ka hi kei a, ka galte a sim dingin a hong kuan ka hi hi. Ka kinawhna ding Pasian in kei tungah thu hong pia khin hi. Kei tawh a omkhawm Pasian na nialna khawl in. Tua hikeileh nang hong susia ding hi,” cisak hi. </VERS>
            <VERS vnumber="22"> Ahi zongin ama kiang panin Josiah kihei khia nuam lo a, amah tawh a kido theih nadingin a mel kiseel hi. Amah in Neko’ kam pan a Pasian’ thugente ngai lo a, Megiddo zanglei-a gal kidona-ah va pawm hi.
            </VERS>
            <VERS vnumber="23"> Tua ciangin thaltawite in Kumpi Josiah kap hi. Tua ciangin kumpipa in a nasemte kiangah, “Nakpi takin liam ka hih manin kei hong pai khiatpih un,” a ci hi. </VERS>
            <VERS vnumber="24"> Tua ahih ciangin a nasemte in leeng sung panin amah la khia-in ama leeng nihna sungah amah pua-in Jerusalem-ah a paipih uh hi. Tua ciangin amah si a, a pate’ han sungah kivui hi. Judah gam le Jerusalem khuami khempeuh Josiah’ hangin kap uh hi.
            </VERS>
            <VERS vnumber="25"> Jeremiah in zong Josiah’ hangin kah la a phuak hi. Numei lasate le pasal lasate khempeuh in tuni dongin amau’ kahna-ah Josiah tamlawh uh hi. Amaute in Israel sungah hih thu biakna ngeina kipin a bawl uh hi. Kah la sungah tuate kikhum hi.
            </VERS>
            <VERS vnumber="26"> Tu-in Josiah’ gamtatna a omlaite le Topa’ thukham sungah a kigelh bangin a nasep hoihte, </VERS>
            <VERS vnumber="27"> le ama gamtatna, a masa le a nunungte, Israel le Judah Kumpite’ Tangthu Laibu sungah kigelh hi.</VERS>
        </CHAPTER>
        <CHAPTER cnumber="36">
            <VERS vnumber="1"> Tua gam mite in Josiah’ tapa Jehoahaz la-in Jerusalem-ah a pa’ tangin kumpi-in a koih uh hi. </VERS>
            <VERS vnumber="2"> Jehoahaz in uk ding a kipatin kum sawmnih le thum pha a, amah in Jerusalem-ah kha thum sung uk hi. </VERS>
            <VERS vnumber="3"> Tua ciangin Egypt kumpipa in Jerusalem-ah amah zakiasak a, siah ngun talen zakhat le kham talen khat, tua gam kipiasak hi. </VERS>
            <VERS vnumber="4"> Tua ciangin Egypt kumpipa in Judah le Jerusalem tungah a ukin Jehoahaz’ sanggampa Eliakim koih a, ama min Jehoiakim-in kheelsak hi. Ahih hangin Neko in a sanggampa Jehoahaz la-in Egypt-ah a paipih hi.
            </VERS>
            <VERS vnumber="5"> Jehoiakim in uk ding a kipatin kum sawmnih le nga pha a, amah in Jerusalem-ah kum sawm le kum khat sung uk hi. Topa a Pasian mai-ah amah a sia gamta hi. </VERS>
            <VERS vnumber="6"> Babylon kumpipa Nebukhadnezzar amah a simin hong kuanto a, Babylon-ah a paipih dingin amah kol bulh hi. </VERS>
            <VERS vnumber="7"> Nebukhadnezzar in Topa’ biakinn-a umlebeel pawlkhatte zong Babylon-ah pua-in Babylon-a a kumpi inn-ah tuate a koih hi. </VERS>
            <VERS vnumber="8"> Tu-in Jehoiakim’ gamtatna a omlaite le ama hih a kihhuaite le amah a hoih lohna a kimute, Israel le Judah Kumpite’ Tangthu Laibu sungah kigelh hi. Tua ciangin a tapa Jehoiakhin in ama tangin a uk hi.
            </VERS>
            <VERS vnumber="9"> Jehoiakhin in uk ding a kipatin kum sawm le kum giat pha a, amah in Jerusalem-ah kha thum le ni sawm sung uk hi. Topa’ muhna-ah amah a sia gamta hi. </VERS>
            <VERS vnumber="10"> Tua kum khuakhal sungin Kumpi Nebukhadnezzar in mi sawlin Topa’ biakinn-a umlebeel manphate tawh amah Babylon-ah lasak a, Judah le Jerusalem tungah Jehoiakhin’ sanggampa Zedekiah kumpi-in a koih hi.
            </VERS>
            <VERS vnumber="11"> Zedekiah in uk ding a kipatin kum sawmnih le khat pha a, amah in Jerusalem-ah kum sawm le kum khat sung uk hi. </VERS>
            <VERS vnumber="12"> Topa a Pasian’ muhna-ah amah a sia gamta hi. Topa’ kammal a gensawn kamsang Jeremiah mai-ah amah kiniamkhiat lo hi.
            </VERS>
            <VERS vnumber="13"> Pasian tawh amah a kiciamsak kumpi Nebukhadnezzar zong amah in lehdo hi. Israel Pasian, Topa’ kiang zuankik nuam lo a, zong kisik nuam loin a lung khauhsak hi. </VERS>
            <VERS vnumber="14"> A makai siampite le mi khempeuh zong tua bangmahin citak lo mahmah uh a, minam dangte’ kihhuainate zui uh hi. Amah in Jerusalem-ah a siangtho-in a koih Topa’ biakinn amaute in ninsak uh hi. </VERS>
            <VERS vnumber="15"> A mite le ama tenna mun khasiat ahih manin amau’ pute pate’ Pasian, Topa in a kamtaite amaute kiangah sawl teitei hi. </VERS>
            <VERS vnumber="16"> Ahih hangin a mite tungah Topa a heh ciang dong, a hehna a kidamsak zawh nawn loh ciang dongin amaute in Pasian’ kamtaite zahpihin, a thute simmawhin, a kamsangte thusim lo niloh uh hi.
            </VERS>
            <VERS vnumber="17"> Tua ahih ciangin Topa in Khaldea mite’ kumpipa amaute’ langkhat ah paipih a, tua kumpipa in amau’ Pasian’ biakinn sung nangawnah namsau tawh a tangvalte uh that a, numei pasal, a moi a ham, a dam a na, kuamah khasiat lo hi. Pasian in a vekpi-in ama khut sungah a pia hi. </VERS>
            <VERS vnumber="18"> Tua ciangin Topa’ biakinn-a umlebeel khempeuh a lian a neu le Topa’ biakinn-a vanmanphate le kumpipa le a uliante’ vanmanphate khempeuh amah in Babylon-ah paipih hi. </VERS>
            <VERS vnumber="19"> Tua ciangin amaute in Pasian’ biakinn halin Jerusalem khua susia uh a, a kumpi inn khempeuh mei tawh halin umlebeel a manpha khempeuh a susia uh hi. </VERS>
            <VERS vnumber="20"> Amah in namsau panin a suakta mite Babylon-ah salin la a, Persia kumpi in a uk hun mateng amah le a suanlekhakte’ nasem a suak uh hi. </VERS>
            <VERS vnumber="21"> Tua sungin Israel leitang in a sabbath-te a kicingin na tang hi. Kamsang Jeremiah tungtawnin Topa’ thugen a tun nadingin kum sawmsagih a cin nadingin leitang a kinusiat sung khempeuh leitang in sabbath tawlngakna a nei ahi hi.
            </VERS>
            <VERS vnumber="22"> Tu-in Persia kumpipa Sairas’ kum khatna kumin, Jeremiah’ kam pan a Topa’ thugen a tun theih nadingin, Topa in Persia kumpipa Sairas’ lungsim hanthawn a, amah in a kumpi gam sung khempeuh ah taangkona khat bawl a, lai-in zong a gelh hi. A lai gelhna-ah,
            </VERS>
            <VERS vnumber="23"> “Persia kumpipa Sairas in hih bangin ci hi: ‘Vantung Pasian, Topa in leitung kumpi gam khempeuh kei hong pia khin a, Judah gam sung Jerusalem khua-ah ama adingin biakinn khat ka lamsak ding hong sawl hi. Note lakah ama mi ahi khempeuh, Topa a Pasian uh in ompih tahen. Biakinn lam dingin Jerusalem-ah amaute paitosak un,’ ci hi,” a ci hi.</VERS>
        </CHAPTER>
    </BIBLEBOOK>
    <BIBLEBOOK bnumber="15" bname="Ezra" bsname="EZR">
        <CHAPTER cnumber="1">
            <VERS vnumber="1"> Persia kumpi Sairas’ uk kum khatna kumin, Jeremiah tungtawnin Topa’ thugen a tun theih nadingin, ama gam sung khempeuh ah taangkona khat bawlin lai-in zong a gelh nadingin Persia kumpi Sairas’ lungsimah Topa in a suaksak hi. Amah in hih bangin a hih hi:
            </VERS>
            <VERS vnumber="2"> “Persia kumpi Sairas in hih bangin ci hi: Vantung Pasian, Topa in leitung kumpi gam khempeuh keima tungah hong pia khin a, Judah gam sung Jerusalem khua-ah ama adingin biakinn khat ka lamsak ding hong sawl hi. </VERS>
            <VERS vnumber="3"> Note lakah ama mi peuhmah a Pasian in ompih henla, Judah gam sung Jerusalem khua-ah paito henla, Israel Pasian, Topa’ biakinn lamkik hen. Amah pen Jerusalem-ah a om Pasian ahi hi. </VERS>
            <VERS vnumber="4"> Tua ciangin koilai mun koilai gam a om hitaleh Judah mi a omlai khempeuh, ama omna mun mite in Jerusalem-a om Pasian’ biakinn adingin utthu-a a piakte uh banah, ngun le kham, nate le ganhingte tawh zong huh ciat uh hen,” a ci hi.
            </VERS>
            <VERS vnumber="5"> Tua ciangin Judah le Benjamin sunga innkuan lutangte le siampite le Levi mite, Jerusalem khua-a om Topa’ biakinn a lamkik dingin a lungsim sung uhah Pasian in a suahsak mite khempeuh kithawi uh hi. </VERS>
            <VERS vnumber="6"> Tua ciangin a veeng a pamte in thatang tawh a huh uh banah ngun tawh kibawl umlebeel, kham, van tuamtuamte, ganhingte le letsong manphate tawh huh thuah lai uh hi. </VERS>
            <VERS vnumber="7"> Tua tham loin, Nebukhadnezzar in Jerusalem panin pua khia-in ama pasian-te’ biakinn sungah a koihsa ahi Topa’ biakinn-a om ngei umlebeelte zong kumpipa Sairas in pusuah hi. </VERS>
            <VERS vnumber="8"> Persia kumpi Sairas in hihte pusuahin sumkem pa Mithredath’ khut sungah ap hi. Tua pa in Judah ukpa Sheshbazzar adingin a malzah simin sazian bawlsak hi. </VERS>
            <VERS vnumber="9"> Tua nate a phazah: Kham kuang tulkhat, ngun kuang tulkhat, umlebeel a nam tuamtuam sawmnih le kua,
            </VERS>
            <VERS vnumber="10"> kham kuang-uk sawmthum, ngun kuang-uk a nam tuamtuam zali sawmkhat, le umlebeel adang tulkhat ahi hi.
            </VERS>
            <VERS vnumber="11"> Kham le ngun kibawl umlebeelte khempeuh a vekpi-in tulnga zali sawmguk kua pha hi. Tua hi a, Babylon panin salte a kiciahpihkik ciangin Sheshbazzar in tua nate khempeuh Jerusalem-ah a ciahpih hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Babylon kumpi Nebukhadnezzar in a zawhna gam panin Babylon-ah salin a lakte sung panin hih mite Jerusalem le Judah-ah a ciahkikte hi a, amau’ khua ciatah a ciah uh ahi hi. </VERS>
            <VERS vnumber="2"> Zerubbabel, Jeshua, Nehemiah, Seraiah, Reelaiah, Mordekai, Bilshan, Mispar, Bigvai, Rehum le Baanah-te makai-in tua mite a ciahpih uh hi.
            </VERS>
            <VERS vnumber="3"> Parosh suante - tulnih zakhat sawmsagih le nih ahi hi.
            </VERS>
            <VERS vnumber="4"> Shefatiah suante - zathum sawmsagih le nih ahi hi.
            </VERS>
            <VERS vnumber="5"> Arah suante - zasagih sawmsagih le nga ahi hi.
            </VERS>
            <VERS vnumber="6"> Pahathmoab beh sung panin Jeshua le Joab suante - tulnih zagiat sawm le nih ahi hi.
            </VERS>
            <VERS vnumber="7"> Elam suante - tulkhat zanih sawmnga le li ahi hi.
            </VERS>
            <VERS vnumber="8"> Zattu suante - zakua sawmli le nga ahi hi.
            </VERS>
            <VERS vnumber="9"> Zakkai suante - zasagih sawmguk ahi hi.
            </VERS>
            <VERS vnumber="10"> Bani suante - zaguk sawmli le nih ahi hi.
            </VERS>
            <VERS vnumber="11"> Bebai suante - zaguk sawmnih le thum ahi hi.
            </VERS>
            <VERS vnumber="12"> Azgad suante - tulkhat zanih sawmnih le nih ahi hi.
            </VERS>
            <VERS vnumber="13"> Adonikam suante - zaguk sawmguk le guk ahi hi.
            </VERS>
            <VERS vnumber="14"> Bigvai suante - tulnih sawmnga le guk ahi hi.
            </VERS>
            <VERS vnumber="15"> Adin suante - zali sawmnga le li ahi hi.
            </VERS>
            <VERS vnumber="16"> Ater a kici Hezekiah suante - sawmkua le giat ahi hi.
            </VERS>
            <VERS vnumber="17"> Bezai suante - zathum sawmnih le thum ahi hi.
            </VERS>
            <VERS vnumber="18"> Jorah suante - zakhat sawmnih le nih ahi hi.
            </VERS>
            <VERS vnumber="19"> Hashum suante - zanih sawmnih le thum ahi hi.
            </VERS>
            <VERS vnumber="20"> Gibbar suante - sawmkua le nga ahi hi.
            </VERS>
            <VERS vnumber="21"> Bethlehem khuami - zakhat sawmnih le thum ahi hi.
            </VERS>
            <VERS vnumber="22"> Netofah khuami - sawmnga le guk ahi hi.
            </VERS>
            <VERS vnumber="23"> Anathoth khuami - zakhat sawmnih le giat ahi hi.
            </VERS>
            <VERS vnumber="24"> Bethazmaveth khuami - sawmli le nih ahi hi.
            </VERS>
            <VERS vnumber="25"> Kiriathjearim khua, Khefirah khua le Beeroth khuami - zasagih sawmli le thum ahi hi.
            </VERS>
            <VERS vnumber="26"> Ramah khua le Geba khuami - zaguk sawmnih le khat ahi hi.
            </VERS>
            <VERS vnumber="27"> Mikmash khuami - zakhat sawmnih le nih ahi hi.
            </VERS>
            <VERS vnumber="28"> Bethel khua le Ai khuami - zanih sawmnih le thum ahi hi.
            </VERS>
            <VERS vnumber="29"> Nebo khuami - sawmnga le nih ahi hi.
            </VERS>
            <VERS vnumber="30"> Magbish khuami - zakhat sawmnga le guk ahi hi.
            </VERS>
            <VERS vnumber="31"> Elam adang khat suante - tulkhat zanih sawmnga le li ahi hi.
            </VERS>
            <VERS vnumber="32"> Harim suante - zathum sawmnih ahi hi.
            </VERS>
            <VERS vnumber="33"> Lod khua, Hadid khua le Ono khuami - zasagih sawmnih le nga ahi hi.
            </VERS>
            <VERS vnumber="34"> Jerikho khuami - zathum sawmli le nga ahi hi.
            </VERS>
            <VERS vnumber="35"> Senaah gammi - tulthum zaguk sawmthum ahi uh hi.
            </VERS>
            <VERS vnumber="36"> Siampite sung panin: Jeshua-te beh panin Jedaiah suante - zakua sawmsagih le thum ahi hi.
            </VERS>
            <VERS vnumber="37"> Immer suante - tulkhat sawmnga le nih ahi hi.
            </VERS>
            <VERS vnumber="38"> Pashhur suante - tulkhat zanih sawmli le sagih ahi hi.
            </VERS>
            <VERS vnumber="39"> Harim suante - tulkhat sawm le sagih ahi uh hi.
            </VERS>
            <VERS vnumber="40"> Levi mite sung panin: Hodaviah-te beh panin Jeshua suante le Kadmiel suante - sawmsagih le li ahi hi.
            </VERS>
            <VERS vnumber="41"> Lasate sung panin Asaf’ suante - zakhat sawmnih le giat ahi hi.
            </VERS>
            <VERS vnumber="42"> Kongcingte nam sung panin Shallum suante, Ater suante, Talmon suante, Akkub suante, Hatita suante le Shobai suante, a vekpi-in - zakhat sawmthum le kua ahi hi.
            </VERS>
            <VERS vnumber="43"> Biakinn nasemte sung panin Ziha suante, Hasufa suante, Tabbaoth suante, </VERS>
            <VERS vnumber="44"> Keros suante, Siaha suante, Padon suante, </VERS>
            <VERS vnumber="45"> Lebanah suante, Hagabah suante, Akkub suante, </VERS>
            <VERS vnumber="46"> Hagab suante, Shamlai suante, Hanan suante, </VERS>
            <VERS vnumber="47"> Giddel suante, Gahar suante, Reaiah suante, </VERS>
            <VERS vnumber="48"> Rezin suante, Nekoda suante, Gazzam suante, </VERS>
            <VERS vnumber="49"> Uzza suante, Paseah suante, Besai suante, </VERS>
            <VERS vnumber="50"> Asnah suante, Meunim suante, Nefisim suante, </VERS>
            <VERS vnumber="51"> Bakbuk suante, Hakufa suante, Harhur suante, </VERS>
            <VERS vnumber="52"> Bazluth suante, Mehida suante, Harsha suante, </VERS>
            <VERS vnumber="53"> Barkos suante, Sisera suante, Temah suante, </VERS>
            <VERS vnumber="54"> Neziah suante le Hatifa suante ahi uh hi.
            </VERS>
            <VERS vnumber="55"> Solomon’ nasemte nam sung panin: Sotai suante, Hassofereth suante, Peruda suante, </VERS>
            <VERS vnumber="56"> Jaalah suante, Darkon suante, Giddel suante, </VERS>
            <VERS vnumber="57"> Shefatiah suante, Hattil suante, Pokherethhazzebaim suante le Ami suante ahi uh hi.
            </VERS>
            <VERS vnumber="58"> Biakinn nasemte khempeuh le Solomon’ nasemte’ suanlekhak khempeuh a vekpi-in zathum sawmkua le nih a pha uh hi.
            </VERS>
            <VERS vnumber="59"> Temelah, Teharsha, Kherub, Addan le Immer khuate panin a hong ciahkik, Israel mi hinapi-in amau’ behlephung a kan thei lo mite: </VERS>
            <VERS vnumber="60"> Delaiah suante, Tobiah suante le Nekoda suante, mi zaguk sawmnga le nih ahi uh hi. </VERS>
            <VERS vnumber="61"> Siampite sung panin zong: Habaiah suante, Hakkoz suante le Barzillai suante (amah in Gilead mi Barzillai tanute khat tenpihin tua min tawh a kilo pah) ahi uh hi. </VERS>
            <VERS vnumber="62"> Hih mite in khang kiciamtehna-ah amau’ min a zon uh hangin amau’ min na om lo ahih manin amaute a siang loin seh uh a, siampi nasep semsak thei lo uh hi. </VERS>
            <VERS vnumber="63"> Urim le Thummim aisanna tawh ai a san ding siampi khat a om mateng amaute in biakna an siang pente a nek loh nading uh gam ukpa in a gen hi.
            </VERS>
            <VERS vnumber="64"> Mi a vekpi - tul sawmli le tulnih le zathum sawmguk pha uh a,
            </VERS>
            <VERS vnumber="65"> amaute’ nasem numei le pasal mihing - tulsagih le zathum sawmthum le sagihte kisim lo hi. Amaute in lasa numei le pasal mihing zanih nei uh hi.
            </VERS>
            <VERS vnumber="66"> Amau’ sakolte - zasagih sawmthum le guk, amau’ la-sakol - zanih sawmli le nga,
            </VERS>
            <VERS vnumber="67"> amau’ kalaoh - zali sawmthum le nga, le a la uh - tulguk zasagih le sawmnih pha hi.
            </VERS>
            <VERS vnumber="68"> Amaute Jerusalem-a Topa’ biakinn a tun uh ciangin Pasian’ biakinn ama mun ngei-ah lamkik nadingin innkuan lutangte pawlkhat in Pasian’ biakinn adingin piakna bawl uh hi. </VERS>
            <VERS vnumber="69"> Amaute in a hih zawhna zah uh tawh kizui-in tua nasep nadingin vanmanpha koihna-ah kham darik tul sawmguk le tulkhat, ngun mina tulnga le siampi puan zakhat a pia uh hi.
            </VERS>
            <VERS vnumber="70"> Siampite, Levi mite le mi pawlkhatte Jerusalem le a kiim nai-ah teeng uh hi. Lasate, kongcingte, biakinn nasemte le Israel mi khempeuh amau’ khuapi ciatah a teeng uh hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> A kha sagihna hong cin ciangin Israel mite amau’ khuapi ciatah teeng khin uh ahih manin, khekhat khai bangin Jerusalem-ah hong kituah diam uh hi. </VERS>
            <VERS vnumber="2"> Tua ciangin Jozadak’ tapa Jeshua le a siampipihte le Shealtiel’ tapa Zerubbabel le a behte hong kipan uh a, Pasian’ mi Moses thukham sungah a kigelh bangin meihal biaknate piak nadingin Israel Pasian biakna tau a bawl uh hi. </VERS>
            <VERS vnumber="3"> Amaute in tua gam a midang a teengte kihta uh ahih manin a mun lui mahah biakna tau phut pahin zing le nitak simin Topa’ tungah meihal biakna a pia uh hi. </VERS>
            <VERS vnumber="4"> Tua ciangin amaute in a kikipsaksa bangin buk pawi bawl uh a, nisimin zat dingin a kisehsa zah bangin meihal biakna nisimin a pia uh hi. </VERS>
            <VERS vnumber="5"> Tua ciangin hihte banah a tawntung a meihal biakna, Khadet sima biakna le Topa’ pawi a kisehsa hun khempeuh le Topa’ tungah amau’ utthu tawh a pia mite khempeuh’ biaknate zong a pia uh hi. </VERS>
            <VERS vnumber="6"> Topa’ biakinnpi a bul a kiphuh nai loh hangin a kha sagihna a ni masa ni a kipanin amaute in Topa’ tungah meihal biaknate piak ding kipan uh hi. </VERS>
            <VERS vnumber="7"> Tua hi a, amaute in suangseekte le khutsiamte tungah sum pia uh a, Persia kumpi Sairas’ tung panin a thu ngahna bangun Lebanon mual tung gam panin tuipi gei Joppa khua-ah taamtak singte a hong puaksuk ding Sidon khuamite le Taia khuamite tungah zong annek tuidawn le sathau a pia uh hi.
            </VERS>
            <VERS vnumber="8"> Amaute, Jerusalem khua-a Pasian’ biakinn-ah a hong ciahkik uh a kum nihna, tua kum a kha nihna sungin Shealtiel’ tapa Zerubbabel le Jozadak’ tapa Jeshua, nasep kipan uh a, a Israel mipihte, siampite, Levi mite le salsuahna panin Jerusalem-ah a hong ciahkik mite khempeuh in zong a huh uh hi. Amaute in Levi mite kum sawmnih panin a tungsiah peuhmah Topa’ biakinn sungah biakna nasepte a vaan dingin a seh uh hi. </VERS>
            <VERS vnumber="9"> Jeshua a tapate le a behte tawh le Hodaviah-te beh Kadmiel le a tate in Henadad’ tapate le Levi mi a tapate uh le a behte uh tawh Pasian’ biakinn-ah nasemte tungah ukna tavuan a lakhawm uh hi.
            </VERS>
            <VERS vnumber="10"> Innlamte in Topa’ biakinn a bul a phuh uh ciangin, Israel kumpipa David in a geelkholhsa bangin Topa a phat dingin siampite in a puan uh silhin peengkul tawh, Asaf’ tapa Levi mite daltuah tawh a panmun ding uhah hong pang uh hi. </VERS>
            <VERS vnumber="11"> Tua ciangin amaute in Topa phatna le lungdamkohna a kidawngin sa uh a, “Topa hoih hi; bang hang hiam cih leh Israel-te hong itna kip tawntung hi,” a ci uh hi. Topa’ biakinn bulpi kiphut khin ahih manin mi khempeuh in nakpitakin Topa phat uh hi. </VERS>
            <VERS vnumber="12"> Midang tampi lungdamin a aw neih zahun a kiko uh hangin a biakinn masa a mu ngeisa siampite, Levi mite le innkuan lutang, midang tampite in hih biakinn bulpi a kiphuh a muh uh ciangin kapin a thum uh hi. </VERS>
            <VERS vnumber="13"> Mite nakpitakin kiko ahih manin lungdamna awging le kahna le thumna awgingte mite in khen thei lo uh hi. Gamlapi pek panin tua awgingte a kiza hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Salsuahna panin a hong ciahkik mite in Israel Pasian Topa adingin biakinn khat a lamna thu Judah le Benjamin mite’ galte in a zak uh ciangin </VERS>
            <VERS vnumber="2"> Zerubbabel, Jeshua le innkuan lutangte kiangah va pai-in amaute kiangah, “Biakinn lamna-ah ko zong hong kihelsak un; bang hang hiam cih leh note mah bangin ko zong na Pasian uh ka bia uh a, hih lai-ah kote hong koih Assiria kumpipa Esarhaddon’ hun lai a kipanin note’ Pasian’ tungah biakna ka pia uh hi,” a ci uh hi.
            </VERS>
            <VERS vnumber="3"> Ahih hangin Zerubbabel le Israel sunga innkuan lutang a omlaite in amaute kiangah, “Kote’ Pasian adingin ka lam uh biakinn pen note’ hong lunghihmawhpih ding hi lo hi. Persia kumpipa Sairas in kote hong thupiaksa bangin Israel Pasian, Topa adingin ko teng guak mah in ka lam ding uh hi,” a ci uh hi.
            </VERS>
            <VERS vnumber="4"> Tua ciangin tua gam a teeng midangte in Judah mite lungkiasakin biakinn a lam zomlai ding uh a lausak uh hi. </VERS>
            <VERS vnumber="5"> Amau’ ngimna a tangtun theih loh nadingin amaute in a langpang dingin zum nasemte golhguk pia uh hi. Persia kumpipa Sairas’ hun a kipan kumpi Darias hun dong hih bangin hih ngitnget uh hi.
            </VERS>
            <VERS vnumber="6"> Ahasueras in uk ding hong kipat ciangin Judah gam le Jerusalem-a a teengte a khiatna thu tua gamah a na teengsate in lai-in a gelh uh hi.
            </VERS>
            <VERS vnumber="7"> Tua ciangin Persia kumpi Artakzaksis hun ciangin Mithredath, Tabeel le a lawmte uh thukimna tawh kumpipa tungah lai gelh uh a, a lai pen Aram lai-in kigelh a, Aram pau mahin kisim khia hi. </VERS>
            <VERS vnumber="8"> Menzipipa Rehum le lai-at pa Shimshai in Kumpi Artakzaksis tungah Jerusalem tawh kisai thu a nuai-a bangin gelh uh hi.
            </VERS>
            <VERS vnumber="9"> Menzipipa Rehum, lai-at Shimshai le a lawmte khempeuh, thukhente, mangpite, thuvaante, uliante, Erek khuami le Babylon khuami, Susa khua-a om Elam mite, </VERS>
            <VERS vnumber="10"> le a lian a minthang Ashurbanipal in hong pua khia-in Samaria khuapi-ah a hong tensak mite le Eufratis Gun langkhat a kizawhna gam sunga a om mite tung panin lai puak, a ci uh hi. </VERS>
            <VERS vnumber="11"> A lai sung thu hih a nuai-a bang ahi hi: “Artakzaksis Kumpipa tungah, Eufratis Gungal gam a om na nasemte in hopihna kam kong puak uh hi.
            </VERS>
            <VERS vnumber="12"> “Nangma kiang panin ko kiangah a hong pai Judah mite, tu-in Jerusalem-ah tung khin uh a, a gilo, mi lehdo thei ahi khuapi pen amaute in lamkikin, amaute in a khua bulpi vel khinin, kulhpi cian a kipat khitna thu thei in. </VERS>
            <VERS vnumber="13"> Amau’ khuapi kilam kikin kulhte kizo leh amaute in siah ahi a, mangmu ahi a, losap ahi zongin hong pia nawn lo ding uh a, a tawpna-ah kumpi hong sukkhak ding thu thei in. </VERS>
            <VERS vnumber="14-15"> Kote in kumpipa tawh thuciamna kip nei khin ka hih manun kumpipa’ minsiatna ka muh ding uh kilawm lo hi. Tua ahih manin nangma mai-a a semte’ thuciamtehna laibute a ki-etkik theih nadingin kumpipa tungah thu kong zasak uh hi. Thuciamtehna laibu sung en lecin hih khuapi pen a lehdo thei khuapi, kumpipa tung le a ukna gamte tungah siatna a piangsak, kumpi dona a khua sungah a om tawntungna thu na mu khia ding hi. Hih khuapi a kisukcipna zong hih thu hang mah ahi hi. </VERS>
            <VERS vnumber="16"> Hih khuapi kilam kikin a kulhte kizo khin leh Eufratis Gungal gam na uk nawn loh nading thu, nangma tungah kong thei kholsak uh hi,” a ci uh hi. </VERS>
            <VERS vnumber="17"> Tua ciangin kumpipa in a lai uh hih bangin thuk hi: “Menzipipa Rehum, lai-at pa Shimshai le Samaria le Eufratis Gungal gam sunga om na lawmte khempeuh uh tungah hopihna lai kong khak hi.
            </VERS>
            <VERS vnumber="18"> “Keima tungah nong khak uh lai pen a kitel takin keima zakna-ah hong kisim khin hi. </VERS>
            <VERS vnumber="19"> Keimah in hih thu a kikanna ding thu ka pia a, tu-in kikantel khinta hi. Tanglai a kipanin hih khuapi pen kumpi langah pangin, hih khua sungah lehdona le kumpi dona a om ngitngetna thu kimukhia hi. </VERS>
            <VERS vnumber="20"> A vanglian kumpite in Jerusalem-ah uk ngei-in, Eufratis Gungal gambup tungah aana zang uh a, siah, mangmu le losapte tua kumpite tungah kipia hi. </VERS>
            <VERS vnumber="21"> Tua ahih ciangin hih mite a nasep uh a khawlna ding thu pia in. Keimah in thu kong piakkik mateng hih khuapi kilamkik lo ding hi. </VERS>
            <VERS vnumber="22"> Hih thu tawh kisai-in na sep ding don loin ommawk kei in. Tua hi kei leh kumpi tungah siatna le gimna hong khang ding hi,” a ci hi.
            </VERS>
            <VERS vnumber="23"> Menzipipa Rehum, lai-at Shimshai le amau’ lawmte’ zakna-ah Kumpi Artakzaksis tung panin a kingah lai a kisim ciangin, Jerusalem-ah amaute pai pahin Judah mite a nasep uh aana tawh a khawlsak uh hi. </VERS>
            <VERS vnumber="24"> Tua hun a kipanin Jerusalem-a om Pasian’ biakinn a kisepna a khawl hi. Persia kumpi Darias’ uk a kum nihna dong tua bangin a khawlcip phot hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Tu-in kamsangte Haggai le Iddo’ suan Zekhariah in Judah gam le Jerusalem-ah a om Judah mite hanthawnin, Israel Pasian’ min tawh thu a gen uh hi. </VERS>
            <VERS vnumber="2"> Tua ciangin Shealtiel’ tapa Zerubbabel le Jozadak’ tapa Jeshua, Jerusalem-a Pasian’ biakinn lamkik ding kipan pah uh a, Pasian’ kamsangte in amaute ompihin huh uh hi.
            </VERS>
            <VERS vnumber="3"> Tua laitakin Eufratis Gungal gam sungteng a uk sawn Tattenai, Shetharbozenai le amau’ lawmte hong paipahin amaute kiangah, “Note in hih biakinn lamkikin a nate na bawlna ding uh kua in thu hong pia ahi hiam?” a ci uh hi. </VERS>
            <VERS vnumber="4"> Hih biakinn lam nasepna-ah a sem mite’ min zong amaute in dong uh hi. </VERS>
            <VERS vnumber="5"> Ahi zongin Pasian in Judah upate huh ahih manin Darias kiangah a thu va tungin ama tung pan thu a kingahkik hun dong a nasep zopsuakna uh kikhaktan lo hi.
            </VERS>
            <VERS vnumber="6"> Eufratis Gungal gam a uk sawn Tattenai, Shetharbozenai le Eufratis Gungal gam sung thu a vaan ama lawmte in Kumpi Darias tungah lai khak uh hi. </VERS>
            <VERS vnumber="7"> Amaute in thuzaksakna lai hih bangin a gelh uh hi: “Kumpi Darias tungah thupha namcin hong tung tahen.
            </VERS>
            <VERS vnumber="8"> “Judah gam, a lian Pasian’ biakinn-ah ka va paina uh kong theisak uh hi. Tua biakinn pen suang lianpipite tawh kilamin a kawmte sing tawh kibawl hi. Hih biakinn limtakin kisemin amau’ makaihna tawh a nasep uh telh mahmah hi.
            </VERS>
            <VERS vnumber="9"> “Hih biakinn a kilamkikna ding le a nate a zawh nadingin kua in thu pia hiam, cih thu hih upate tungah ka dong uh hi. </VERS>
            <VERS vnumber="10"> Nangmah in a makai teng na theih nadingin amaute’ min zong ka dong uh hi.
            </VERS>
            <VERS vnumber="11"> “Amaute in hih bangin hong dawng uh hi: ‘Kote pen vantung le leitung Pasian’ nasemte ka hi uh a, kum tampi lai-in a kilamsa biakinn a lamkik ka hi uh a, a lian Israel kumpi khat in lamin a zawhsa ahi hi. </VERS>
            <VERS vnumber="12"> Ahi zongin ka pu ka pate un vantung Pasian hehsakkha uh ahih manin Babylon kumpipa, Khaldea mi Nebukhadnezzar’ khut sungah amaute pia hi. Tua kumpipa in hih biakinn susia a, a mite Babylon-ah ciahpih hi. </VERS>
            <VERS vnumber="13"> Ahi zongin Babylon kumpipa Sairas’ uk a kum khatna kumin hih Pasian’ biakinn a kilamkikna ding amah in thu pia hi. </VERS>
            <VERS vnumber="14"> Tua tham loin Jerusalem-a biakinn sung panin Nebukhadnezzar in la-in Babylon biakinn sunga a koih ahi Pasian’ biakinn sunga om ngeisa kham le ngun kibawl umlebeelte zong kumpi Sairas in Babylon biakinn panin la khia-in gam ukin a hong koih Sheshbazzar min nei pa tungah ap hi. </VERS>
            <VERS vnumber="15"> Kumpipa in ama tungah, “Hih umlebeelte paipih inla, Jerusalem-a biakinn-ah va koihkik in. Tua lai-a Pasian’ biakinn pen a mun ngei mahah lamkiksak in,” ci hi. </VERS>
            <VERS vnumber="16"> Tua ciangin Sheshbazzar hong pai-in Jerusalem-a Pasian’ biakinn a bulpi hong phut hi. Tua hun a kipanin tu dong lamkik kisem suak a, ahi zongin kizo nai lo hi,’ ci uh hi.
            </VERS>
            <VERS vnumber="17"> “Tua ahih ciangin hoih na sak leh, Jerusalem-a hih Pasian’ biakinn a kilamkikna ding thu kumpipa Sairas in thu pia takpi hiam, pia taktak lo hiam cih a kitheih nadingin Babylon khua sunga om laibu koihna innte sung zongsak in. Tua khit ciangin kumpipa in na deihna hong zasakkik in,” a ci uh hi.</VERS>
        </CHAPTER>
        <CHAPTER cnumber="6">
            <VERS vnumber="1"> Tua ciangin Kumpi Darias in thu pia a, Babylon khua sunga lai manphate a kisenna innte sung kizong hi. </VERS>
            <VERS vnumber="2"> Ahi zongin Babylon khua sungah na om lo a, Media gam sung kumpi khuapi Ekbatana-ah laizial khat kimu a, tua sungah hih a nuai-a bangin a kiciamteh kimu hi:
            </VERS>
            <VERS vnumber="3"> “Kumpi Sairas’ kum khatna kumin Jerusalem khua-a Pasian’ biakinn tawh kisai-in kumpipa in thu pia hi: Biakna kipia-in meihal biakna a kipaipihna munah biakinn lamsakkik un. A sanna pi sawmkua, a vai pi sawmkua mah hi dinga, </VERS>
            <VERS vnumber="4"> a kawm pen suang thuap thum le sing thuap khat tawh a kibawl, thuap li hi ding hi. Hih sum beinate ahihleh kumpi sum panin kipia ding hi. </VERS>
            <VERS vnumber="5"> Nebukhadnezzar in Jerusalem biakinn panin la khia-in Babylon-ah a hong tunpih Pasian’ biakinn sunga om kham le ngun tawh kibawl umlebeelte zong kipiakik ding hi. Tuate khempeuh Jerusalem biakinn-ah kipuakik dinga, Pasian’ biakinn sunga a omna munmun ciatah kikoihkik ding hi,” ci-in kigelh hi.
            </VERS>
            <VERS vnumber="6"> Tua ciangin Kumpi Darias in hih bangin thu a pia hi: “Tu-in Eufratis Gungal gam a uk Tattenai, Shetharbozenai le Eufratis Gungal gam sung a vaan na lawmte, tua mun panin na kihem khia ding uh hi. </VERS>
            <VERS vnumber="7"> Judah mi a ukpa le a upate in hih Pasian’ biakinn a lamkik theih nadingun na tuaci omsak ding uh hi. Ama mun ngei mahah a biakinn lamsakkik un. </VERS>
            <VERS vnumber="8"> Hih a kigen Pasian’ biakinn a kilamkik theih nadingin hih Judah upate adingin na hih dingte uh zong thu kong pia hi. Hih nasepna a mawk khawl loh nadingin, Eufratis Gungal gam sung panin a kingah siahte ahi kumpi sum sung panin beina khempeuh a cingin kipia ding hi. </VERS>
            <VERS vnumber="9"> Vantung Pasian’ tungah meihal biakna-in piak dingin a kisam khempeuh - bawngtalnote, tuutalte, ahih kei leh tuunote na pia ding uh a, Jerusalem-a siampite’ hong ngetna bangin mangbuh, ci, leenggahzu, ahih kei leh sathaute, kitasam loin nisimin amaute tungah piasak un. </VERS>
            <VERS vnumber="10"> Tua hileh amaute in vantung Pasian’ tungah a namtui biaknate pia-in kumpipa le a tapate’ nuntakna ding thu hong ngetsak thei ding uh hi. </VERS>
            <VERS vnumber="11"> Tua tham loin, mi khatpeuh in hih thupiakna a siatsak leh ama inn panin a innkam khat kidawhkhiat sakin tua tungah amah kihen cipin kisat gawp dinga, tua banah a inn zong a kisuksiatna ding thu kong pia thuah lai hi. </VERS>
            <VERS vnumber="12"> Hih ka thupiakna a siasak nuam, Jerusalem-a Pasian’ biakinn a susia nuam kumpi khatpeuh ahi a, mi khatpeuh ahi zongin a om leh, ama min omna dinga tua mun a bawl Pasian in tua mipa lawnthal tahen. Keimah Darias in thu kong pia hi. Ka thupiak bang teekteekin sep ding ahi hi,” a ci hi.
            </VERS>
            <VERS vnumber="13"> Tua ciangin Kumpi Darias in amaute tungah a thupiak bang teekteekin Eufratis Gungal gam sung a uksawn Tattenai, Shetharbozenai le a lawmte in sem uh hi. </VERS>
            <VERS vnumber="14"> Tua hi a, kamsang Haggai le Iddo’ suan Zekhariah’ thugenna hangin Judah upate in a biakinn lam uh zom suakin maavang uh hi. Israel Pasian’ sawlna le Persia kumpi Sairas le Darias le Artakzaksis-te’ thupiakna tawh amaute in a biakinn lam uh a zo uh hi. </VERS>
            <VERS vnumber="15"> Tua hi a, Kumpi Darias’ kum gukna, Adar kha a ni sawm le thum ni-in a biakinn kizo hi.
            </VERS>
            <VERS vnumber="16"> Tua ciangin Israel mite, siampite, Levi mite le sal a suaksa a hong ciahkik mi khempeuh in lungdamna lianpi tawh Pasian’ biakinn apna a bawl uh hi. </VERS>
            <VERS vnumber="17"> Amaute in Pasian’ biakinn apna-in bawngtal zakhat, tuutal zanih le tuuno zali go uh a, mawhna hanga biak nadingin Israel-te khempeuh adingin a minam phazah tawh kizui-in keeltal sawm le nih a pia uh hi. </VERS>
            <VERS vnumber="18"> Tua ciangin Moses laibu sungah a kigelh bangin Jerusalem-a Pasian’ nasep nadingin siampite amau’ panmun ngei-ah pangsak uh a, Levi mite amau’ nasepna ngei-ah a semsakkik uh hi.
            </VERS>
            <VERS vnumber="19"> A kha masa a ni sawm le li ni-in sal a suaksa a hong ciahkik mite in Paisan Pawi a bawl uh hi. </VERS>
            <VERS vnumber="20"> Siampite le Levi mite a vekpi-un kisiansuah khin uh a, a vekpi-un zeh siang khin uh hi. Tua hi a, amaute in sal suaksa a hong ciahkik khempeuh ading, a siampipihte uh le amau mahmah adingin Paisan tuuno a go uh hi. </VERS>
            <VERS vnumber="21"> Salsuahna panin a hong ciahkik Israel-te le Israel Pasian, Topa a bia dingin tua gam a midang a teengte le a nitna uh pan amau le amau a kihem khia tawm mite khempeuh in tua Paisan Pawi an a ne uh hi. </VERS>
            <VERS vnumber="22"> Tua hi a, amaute in lungdamna tawh ni sagih sung silngo sawh loh anlum pawi a bawl uh hi. Bang hang hiam cih leh amau’ lungdamna ding a om theih nadingin Topa in Assiria kumpipa’ lungsim amau’ tungah a nuam dingin a bawlsak hi. Tua ahih manin Israel Pasian ahi Pasian’ biakinn a sepna uhah kumpipa in amaute a huh hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Hih thu teng khit ciangin Persia kumpi Artakzaksis uk hun sungin Ezra, a pa Seraiah, a pa Azariah, a pa Hikiah, </VERS>
            <VERS vnumber="2"> a pa Shalum, a pa Zadok, a pa Ahitub, </VERS>
            <VERS vnumber="3"> a pa Amariah, a pa Azariah, a pa Meraioth, </VERS>
            <VERS vnumber="4"> a pa Zerahiah, a pa Uzzi, a pa Bukki, </VERS>
            <VERS vnumber="5"> a pa Abishua, a pa Finehas, a pa Eleazar, a pa siampi lianpen pa Aaron: </VERS>
            <VERS vnumber="6"> hih Ezra pen Babylon panin hong tungto hi. Amah pen Israel Pasian, Topa in a piak Moses thukham a siam lai thei mi khat ahi hi. Topa ahi ama Pasian in ompih ahih manin ama nget khempeuh kumpipa in a pia hi.
            </VERS>
            <VERS vnumber="7"> Kumpi Artakzaksis in a uk a kum sagihna kumin Israel mite, siampite, Levi mite, lasate, kongcingte le biakinn nasem pawlkhat zong, Jerusalem-ah Ezra tawh tungto uh hi. </VERS>
            <VERS vnumber="8"> Kumpipa’ uk kum sagih a cin kum, a kha ngana sungin Jerusalem tung uh hi. </VERS>
            <VERS vnumber="9"> A kha masa a ni khat ni-in Babylon pan a ding khia dingin Ezra in a ni sehkhol a, a kha ngana a ni khat ni-in Jerusalem a tung uh hi; bang hang hiam cih leh Pasian in amah ompih hi. </VERS>
            <VERS vnumber="10"> Bang hang hiam cih leh Ezra in Topa’ thukham sinin zuih ding le Israel mite a hilh dingin amah kipia hi.
            </VERS>
            <VERS vnumber="11"> Kumpi Artakzaksis in siampi ahi, lai thei pa lah ahi, Israel-te adingin Topa’ thupiaknate le thukhamte a siam Ezra tungah a piak lai pen hih bang ahi hi:
            </VERS>
            <VERS vnumber="12"> “Kumpite’ kumpi ahi Artakzaksis kiang panin vantung Pasian’ thukham a siam, siampi hi-in lai thei pa lah ahi Ezra tungah:
            </VERS>
            <VERS vnumber="13"> “Ka lungsim khentatna hih bang ahi hi: Ka gam sunga om Israel mi khatpeuh ahi a, a siampite uh ahi a, Levi mite ahi zongin, Jerusalem-ah a ciahkik nuam khempeuh in nang hong zuih theih nadingun thu ka pia hi. </VERS>
            <VERS vnumber="14"> Nang tungah hong kipia ahi na Pasian’ thukham tawh kisai-in Judah le Jerusalem-ah thu bangci om hiam cih a va thei dingin kumpipa keimah le thu hong lamlak mihing sagihte in kong sawl uh hi. </VERS>
            <VERS vnumber="15"> Kumpipa le a thu lamlakte in Jerusalem-ah a teeng Israel Pasian tungah lungkim takin a piak ngun le khamte zong, </VERS>
            <VERS vnumber="16"> Babylon gamah na muh uh ngun le khamte le Jerusalem-a note’ Pasian’ biakinn dingin mite le siampite in lungkim takin a piak khiat zuazuate uh tawh a va puakkhawm ding na hi uh hi.
            </VERS>
            <VERS vnumber="17"> “Hih ka thupiakna tawh kizui-in hih sumte pen Jerusalem-a note’ Pasian’ biakinn-a biakna tau tungah piak dingin bawngtalte, tuutalte, tuunote le a an tawh biaknate le a leenggahzu tawh biakna dingte leina ding bekin na zang ding uh hi. </VERS>
            <VERS vnumber="18"> Tua banah ngun le kham a val a omlai leh, note’ Pasian’ deihna tawh kituakin hoih na sak bangun na lawmte tawh na zang thei ding uh hi. </VERS>
            <VERS vnumber="19"> Na Pasian’ biakinn-ah zat dingin hong kipia umlebeelte pen Jerusalem Pasian tungah na va pia ding hi. </VERS>
            <VERS vnumber="20"> Na Pasian’ biakinn adingin a kisam, na piak ding a phamawh a omkhak zenzen leh kumpipa sum sung panin na zang thei ding hi.
            </VERS>
            <VERS vnumber="21"> “Tua hi a, kumpipa keimah Artakzaksis in Eufratis Gungal gam sunga om kumpi vankemte khempeuh tungah hih bangin thu ka pia hi: Vantung Pasian’ thukham a siam lai a thei, siampi Ezra in note tung panin a kisapna hong nget ciangin, </VERS>
            <VERS vnumber="22"> ngun talen zakhat, mangbuh seu zakhat, leenggahzu tambong zanih, sathau tambong zanih ciang le ci a deih zahzah na pia ding uh hi. </VERS>
            <VERS vnumber="23"> Vantung Pasian in a deih peuhpeuh, vantung Pasian biakinn adingin limtakin hih un. Tua hikeileh kumpipa tapate le kumpi gam tungah amah hong heh kha ding hi. </VERS>
            <VERS vnumber="24"> Siampite, Levi mite, lasate, kongcingte, biakinn nasemte, ahih kei leh hih Pasian’ biakinn-a nasemte khat peuhpeuh tung panin siah ahi a, mangmu ahi a, losap ahi zongin lakna ding thu na neih lohna uh zong kong zasak uh hi, ka ci hi.
            </VERS>
            <VERS vnumber="25"> “Tua hi a, nang Ezra in nang tungah hong kipia na Pasian’ pilna tawh kizui-in Eufratis Gungal gam sunga mite thu a khen dingin na Pasian’ thukham a thei mite seh in. Nang le amaute in na Pasian’ thukham a thei lote na hilh ding uh hi. </VERS>
            <VERS vnumber="26"> Na Pasian’ thukham le kumpipa’ thukham a mang lo peuhmah, sihna ahi a, hawl khiatna ahi a, neihsa matna ahi a, thongkiatna ahi zongin, a ngah ding a kilawm thukhenna tawh khauhtakin gim kipia ding hi,” a ci hi.
            </VERS>
            <VERS vnumber="27-28"> Tua ciangin Ezra in, “Jerusalem-a om Topa’ biakinn tua bangin a minthangsak thuah dingin kumpipa lungsimah suak a, kumpipa le a thu lamlakte le a uliante kei tungah a thunuam dingin a bawl i pu i pate’ Pasian ahi Topa in thupha ngah tahen!” a ci hi. Tua hi a, Topa ka Pasian in kei hong ompihna thei ka hih manin ka lungsim hong hang a, kei hong zui dingin Israel makaite ka khawm hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Kumpi Artakzaksis’ uk hun sungin Babylon panin kei tawh hong ciahto khawm a behbehin a kiciamteh beh lutangte hih bang ahi hi:
            </VERS>
            <VERS vnumber="2"> Gershom: Finehas-te beh pan ahi hi. Daniel: Ithamar-te beh pan ahi hi. Hattush: David-te beh panin Shekaniah’ tapa ahi hi.
            </VERS>
            <VERS vnumber="3"> Zekhariah: Parosh-te beh sung pan hi a, amah tawh pasal zakhat le sawmnga kiciamteh hi.
            </VERS>
            <VERS vnumber="4"> Eliehoenai: Pahathmoab-te beh panin Zerahiah’ tapa hi a, pasal zanih tawh ahi hi.
            </VERS>
            <VERS vnumber="5"> Shekaniah: Zattu-te beh panin Jahaziel’ tapa hi a, pasal zathum tawh ahi hi.
            </VERS>
            <VERS vnumber="6"> Ebed: Adin-te beh panin Jonathan’ tapa hi a, pasal sawmnga tawh ahi hi.
            </VERS>
            <VERS vnumber="7"> Isaiah: Elam-te beh panin Athaliah’ tapa hi a, pasal sawmsagih tawh ahi hi.
            </VERS>
            <VERS vnumber="8"> Zebadiah: Shefatiah-te beh panin Mikhael’ tapa hi a, pasal sawmgiat tawh ahi hi.
            </VERS>
            <VERS vnumber="9"> Obadiah: Joab-te beh panin Jehiel’ tapa hi a, pasal zanih le sawm le giat tawh ahi hi.
            </VERS>
            <VERS vnumber="10"> Shelomith: Bani-te beh panin Josifiah’ tapa hi a, pasal za le sawmguk tawh ahi hi.
            </VERS>
            <VERS vnumber="11"> Zekhariah: Bebai-te beh panin Bebai’ tapa hi a, pasal sawmnih le giat tawh ahi hi.
            </VERS>
            <VERS vnumber="12"> Johanan: Azgad-te beh panin Hakkatan’ tapa hi a, pasal za le sawmkhat tawh ahi hi.
            </VERS>
            <VERS vnumber="13"> Elifelet, Jeiel le Shemaiah: A hong nungpai Adonikam-te beh zong hi uh a, pasal sawmguk tawh ahi uh hi.
            </VERS>
            <VERS vnumber="14"> Uthai le Zabbud: Bigvai-te beh pan hi uh a, pasal sawmsagih tawh ahi uh hi.
            </VERS>
            <VERS vnumber="15"> Ahava gam lamah a luang lui gei khatah amaute ka khawm a, tua lai-ah ni thum sung ka tam uh hi. Mite le siampite ka etphat ciangin Levi mite khat zong na om lo hi. </VERS>
            <VERS vnumber="16"> Tua ahih ciangin a lawmte lakah a makai, Eliezer, Ariel, Shemaiah, Elnathan, Jarib, Elnathan, Nathan, Zekhariah le Meshullam-te le thu ngaihsut siam Joiarib le Elnathan-te ka sam a, </VERS>
            <VERS vnumber="17"> Kasifia mun a a makai pa Iddo kiangah va pai-in, tua lai-a biakinn nasem amah le a behte in, eite’ Pasian’ biakinn-a na a sem ding mihing hong puak ding uh a ngen dingin ka sawl hi. </VERS>
            <VERS vnumber="18"> Tua hi a, hehpihna a nei eite’ Pasian in hong ompih ahih manin Levi mi Mahli-te beh sung panin thu ngaihsutsiam mi ahi Sherebiah, a tapate le a behte tawh pasal sawm le giat, </VERS>
            <VERS vnumber="19"> le Merari-te beh panin Isaiah, a behte le amau’ tapate mi sawm le nih le Hashabiah tawh, </VERS>
            <VERS vnumber="20"> Levi mite’ na a sem dingin David le a uliante in a tuamkoih ahi biakinn nasem zanih le sawmnih hong pia hi. Hih mite khempeuh amau’ min ciat tawh a kisam ahi hi.
            </VERS>
            <VERS vnumber="21"> Tua ciangin eite’ Pasian’ mai-ah kote kiniamkhiat thei-in, kote le ka naupangte uh le ka neihsa khempeuh uh nuamtakin ka khualzinna uhah ka pai theih nading uh Pasian’ tung pan ka nget theih nadingun Ahava lui-ah an tanna ding thu ka taangko hi. </VERS>
            <VERS vnumber="22"> Bang hang hiam cih leh kumpipa kiangah, “Ka Pasian un amah a zong mite khempeuh ompihin amau adingin a hoih na sem a, amah a nusiate khempeuh tungah amah heh hi,” ci-in gen khin ka hih manun lampi-ah kote hong kha dingin galkapte le sakol tung tuangte kumpipa kiangah ka nget ding ka mai a zum hi. </VERS>
            <VERS vnumber="23"> Tua hi a, kote in an ka tang uh hi. Nuamtakin khual ka zin theih nading uh i Pasian’ tungah ka ngen uh a, amah in ka thungetna uh hong pia hi.
            </VERS>
            <VERS vnumber="24"> Tua ciangin siampi liante sung panin mi sawm le nih - Sherebiah, Hashabiah le amau’ behte mi sawm ka tuamkoih hi. </VERS>
            <VERS vnumber="25"> Tua ciangin i Pasian’ biakinn nasep nadingin kumpipa le a thu lamlakte le a uliante le tua lai-a a om Israel mi khempeuh in a tuam khen ciat uh ngun le kham le umlebeelte, amaute tungah ka ap hi. </VERS>
            <VERS vnumber="26"> Amaute tungah ka apte: Ngun talen zaguk sawmnga, talen nih a gik ngun tawh a kibawl umlebeel zakhat, kham talen zakhat,
            </VERS>
            <VERS vnumber="27"> kham darik tulkhat man tawh a kibawl kuang-uk sawmnih, le kham zahin a manpha sumsan hoih tawh a kibawl beel nih ahi hi.
            </VERS>
            <VERS vnumber="28"> Tua ciangin amaute kiangah, “Topa tungah note hong ki-ap hi. Umlebeelte zong biakna vante ahi hi. Ngun le khamte ahihleh na pu na pate uh Pasian ahi Topa tungah citna tawh a kipia na ahi hi. </VERS>
            <VERS vnumber="29"> Siampi liante, Levi mite le Israel mi beh lutangte’ muhin Jerusalem khua-ah Topa’ biakinn dei sungah na puak dong mateng uh vilin kem un,” ka ci hi. </VERS>
            <VERS vnumber="30"> Tua ahih manin siampite le Levi mite in Jerusalem-a i Pasian’ biakinn-ah puak dingin ngun, kham le umlebeelte a hong sang uh hi.
            </VERS>
            <VERS vnumber="31"> Tua ciangin Jerusalem a zuan dingin kha masa a ni sawm le nih ni-in Ahava lui panin ka ding khia uh hi. I Pasian in kote hong ompih ahih manin lamkalah galte le pansimna a tuamtuamte tawh hong kipelhsak hi. </VERS>
            <VERS vnumber="32"> Jerusalem khua ka tun uh ciangin ni thum sung ka tawlnga uh hi. </VERS>
            <VERS vnumber="33"> A ni li ni-in Uriah’ tapa siampi Meremoth’ tavuan lakna tawh i Pasian’ biakinn sungah ngun, kham le umlebeelte kiseng hi. Finehas’ tapa Eleazar in amah huh a, Levi mi Jeshua’ tapa Jozabad le Binnui’ tapa Noadiah in amau tegel huh uh hi. </VERS>
            <VERS vnumber="34"> Vante a ki-ap ciangin limtakin kivel a, a ki-ap na khempeuh ciaptehna lai khat kibawl hi.
            </VERS>
            <VERS vnumber="35"> Tua ciangin salsuahna panin inn hong zuankik mite in Israel-te khempeuh adingin Israel Pasian tungah meihal biakna-in bawngtal sawm le nih, tuutal sawmkua le guk, tuuno sawmsagih le nih le mawhna hanga biakna-in keeltal sawm le nih a pia uh hi. Hihte khempeuh pen Topa’ tungah meihal biakna ahi hi. </VERS>
            <VERS vnumber="36"> Amaute in Eufratis Gungal gam sungteng a kumpipa’ nuai-ah a uksawn a lian pente le uliante tungah kumpipa’ thupiaknate zong a va gen uh hi. Tua hi a, amaute in mite le Pasian’ biakinn lam nasep a huh uh hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Hih thute khempeuh a kisep khit ciangin keima kiangah makaite pawlkhat hong pai-in, “Hih gam a teeng gamdang mite’ nitna le Kanaan mite, Hit mite, Perez mite, Jebus mite, Ammon mite, Moab mite, Egypt mite le Amor’ mite’ gamtat a kihhuaite panin Israel mi, siampite le Levi mite nangawn zong, a siangtho-in tuam om lo uh hi. </VERS>
            <VERS vnumber="2"> Amaute le a tapate un hih gam a teeng minam dangte’ numeite teenpih uh a, tua thu hangin a siangtho minam pen tu-in gamdang mite tawh a kihel suak ta hi. Tua hi a, hih thu-ah makaite le thukhen uliante pen a khial masa ahi uh hi,” hong ci uh hi. </VERS>
            <VERS vnumber="3"> Hih thu ka zak ciangin dah mahmahin ka puante balkekin, ka sam le ka khamul botin, cih nading thei loin ka om hi. </VERS>
            <VERS vnumber="4"> Tua ciangin sal a suak hih mite’ cihtak lohna hangin Israel Pasian’ gim piak ding lau-in a liing mite khempeuh kei kiangah hong kikhawm uh a, nitak biakpiak hun dong cih nading thei loin ka om hi. </VERS>
            <VERS vnumber="5"> Tua hi a, nitak biakpiak hun ciangin khua phawkkikin ka puankekpi mah silh kawmin khukdinin Topa Pasian’ lamah ka khut zakin,
            </VERS>
            <VERS vnumber="6"> “Ka biak Pasian aw, ka mawhnate un ka lu dawn dong uh hong vuknelhin vantung dong banto ahih manin nangma lam kong et ding maizumin ka mai a san hi, ka Pasian aw. </VERS>
            <VERS vnumber="7"> Ka pu ka pate uh hun a kipanin tuhun dong mawhna lianpi ka nei uh hi. Tua thu hangin ka kumpite uh le ka siampite un gamdang kumpite’ khut sungah sihna, salsuahna, neihsa kisuhna le maizumna thuak uh a, tuhunin zong tua bangmah ka thuak uh hi. </VERS>
            <VERS vnumber="8"> Ahi zongin tu-in Topa ka Pasian un tomkha sung kote hong hehpih a, a suakta pawlkhat hong omsakin nangma mun siangtho-ah siksan ding mun nong pia hi. Nangmah in ka mit uh hong vaksakkikin ka salsuahna uhah ka nuntakna uh ka thakpat theih nading uh kalsuan cilna nong pia hi. </VERS>
            <VERS vnumber="9"> Kote pen sal ka hi takpi uh hi; ahi zongin ka salsuahna uhah ka Pasian un nong nusia kei a, kote’ Pasian’ biakinn puahkikin ka dinsakkik theih nading uh le Judah le Jerusalem-ah kidalna kulh ka neih theih nadingun kipat thakna na hong piak theih nadingin Persia kumpite ko tungah a thunuam dingin nong bawlsak hi.
            </VERS>
            <VERS vnumber="10-12"> “Kote’ Pasian aw, hih bang hi khin ahih ciangin kote in bang gen thei nawn ding ka hi uh hiam? Bang hang hiam cih leh na nasem kamsangte tungtawnin kote thu hong pia-in, ‘Note va lutin na luah ding uh gam pen, tua gam a a na teng gamdang mite in ninsakin a kihhuai a gamtatnate uh tawh mong khat pan mong khat dongin a ninsa gam nin ahi hi. Tua ahih ciangin na tanute uh amau’ tapate tawh kiteengsak kei unla, na tapate uh zi dingin amau’ tanute zong la kei un. Amaute’ phattuamna ding le a maavanna ding uh hanciam kei un. Tua bang hileh note thahatin tua gam a piangte nuamtakin na ne ding uh a, na tate un a luah tawntung dingun tua gam na piasawn thei ding uh hi,’ ci-in nong thupiaknate ka zui kei uh hi. </VERS>
            <VERS vnumber="13"> Tu-in kote’ gamtatsiate le a lian ka mawhnate uh hangin hih bang gimna lian ka thuak uh hi; ahi zongin nangmah in kote’ tuah dinga kilawmzah gimna hong tuaksak loin, tu-a banga a nungta lai-in nong omsak zaw hi. </VERS>
            <VERS vnumber="14"> Hih banga ka thuak khit uh ciangin kote in na thupiaknate mang lo kikin, a kihhuai-in a gamta mite tawh kiteengin kizomkik ding ka hi uh hiam? Tua bang hikik le-ung, a suakta, a nungta ka om nawn loh dongun kote’ tungah na hehna hong tungsak ding hi lo na hi hiam? </VERS>
            <VERS vnumber="15"> Israel Pasian, Topa aw, nang na thutang a, ahi zongin tuni-a a omlai ko teng nong suaktasak veve hi. Na muhna-ah kote a mawhpi mah hita le-ung hong hehpih in; bang hang hiam cih leh mawhna tawh nangma mai-ah kuamah om thei lo hi,” ci-in thu ka ngen hi.</VERS>
        </CHAPTER>
        <CHAPTER cnumber="10">
            <VERS vnumber="1"> Ezra in tu-a bangin thu ngenin mawhna pulakin khitui naptui tawh Pasian’ biakinn mai-ah kunin a om laitakin Israel mi numei, pasal, naupang, mi tampi tak ama kiimah hong kikhawmin amaute khempeuh zong nakpitakin a kap uh hi. </VERS>
            <VERS vnumber="2"> Tua ciangin Elam-te beh sung panin Jehiel’ tapa Shekaniah hong pau-in Ezra kiangah, “Hih gam a teeng gamdang numeite tenpihna tawh i Pasian tungah i khial hi. Ahi ta zongin Israel mite adingin lametna omlai hi. </VERS>
            <VERS vnumber="3"> Tua ahih ciangin tu-in, ka topa uh nangma ngaihsutna le i Pasian’ thupiakna a kihta mite’ ngaihsutna bangin hih i zite le a tate uh i makna ding thu i Pasian’ tungah kiciam ni. Tua ciangin thukham sunga om bangin gamta ni. </VERS>
            <VERS vnumber="4"> Kipan in; nangma nasep ding ahi hi; kote in kong huh ding uh hi. Hang inla sem in,” a ci hi. </VERS>
            <VERS vnumber="5"> Tua ciangin Ezra dingin, a kigensa bangin amaute a gamtat nadingun a kiciam dingin siampi makaite, Levi mite le Israel mi khempeuh sawl a, amaute zong a kiciam pah uh hi.
            </VERS>
            <VERS vnumber="6"> Tua ciangin Pasian’ biakinn panin Ezra pai khia-in Eliashib’ tapa Jehohanan’ omna inndei-ah pai-in tua lai-ah a giak hi. Salsuahna pan a hong ciahkik mite’ khialhna hangin dah ahih manin amah in anletui ne zo lo hi. </VERS>
            <VERS vnumber="7"> Tua ciangin Judah le Jerusalem sunga a om a hong ciahkik salte khempeuh Jerusalem-ah a hong kikhopna ding uh, </VERS>
            <VERS vnumber="8"> le ni thum sungin a hong tung lo a om leh uliante le upate’ hoihsakna bangin a neihsa khempeuh uh kimanin, salsuaksa mihonte panin a kihawlkhiat theih nading thu taangkona khat kibawl hi.
            </VERS>
            <VERS vnumber="9"> Tua ahih ciangin Judah le Benjamin mi khempeuh ni thum sungin Jerusalem-ah hong kikhawm uh a, tua pen a kha kuana a ni sawmnih ni ahi hi. Tua hi a, Pasian’ biakinn mai inntualah hih thu hangin mi khempeuh patau-in guah lakah liingin a tu uh hi. </VERS>
            <VERS vnumber="10"> Tua ciangin siampi Ezra dingto-in amaute kiangah, “Note in gamdang numeite zi-in la-in Israel mite’ mawhna na behlap uh hi. </VERS>
            <VERS vnumber="11"> Tua ahih ciangin tu-in na pu na pate uh Pasian ahi Topa’ tungah na mawhna uh pulak unla, ama deihna bangin gamta-in hih gam a teeng gamdang mite le gamdang mi ahi na zite uh tawh kikhenin tuam om un,” a ci hi. </VERS>
            <VERS vnumber="12"> Tua ciangin a kikhawm mi khempeuh in dawngin kiko uh a, “Hi tahen, na gen bangin ka gamta ding uh hi. </VERS>
            <VERS vnumber="13"> Ahi zongin mi tampi hi hang a, guahzuk laitak zong ahi hi. Hih guah lakah ka omsuak zo kei ding uh hi. Tua tham loin hih thu-ah eite in mawhna lianpi hihkha ihih manin ni khat ni nih sungin hih nasep a kizo thei ding hi lo hi. </VERS>
            <VERS vnumber="14"> A kikhawm mihonpite’ tangin i makaite semsak inla, hih thu hangin eite’ tungah Pasian’ hehna a dam matengin, i khuapite sung khempeuh ah gamdang numei a teenpih mi khempeuh amau khua sung upate le thukhente ciat tawh a kiseh hunin i makaite kiangah va kilak uh hen,” a ci uh hi. </VERS>
            <VERS vnumber="15"> Asahel’ tapa Jonathan le Tikvah’ tapa Jahzeiah tegel bek in hih thu nial uh a, Meshullam le Levi mi Shabbethai bek in tua a nialte panpih uh hi.
            </VERS>
            <VERS vnumber="16"> Tua hi a, thukham omsa bangin, a hong ciahkik salsuakte a gamta uh hi. Siampi Ezra in amau’ beh ciat tangin beh lutang pawlkhat teng khia a, tuate khempeuh a minin a kilo khia ahi hi. A kha sawmna a ni khat ni-in hih mite a thukan ding uh kipan uh a, </VERS>
            <VERS vnumber="17"> a kha masa a ni khat ni-in gamdang numei a teenpih mite’ thu a kan uh a zo uh hi.
            </VERS>
            <VERS vnumber="18"> Siampite beh lak panin Jozadak’ tapa Jeshua le a sanggamte beh sung panin Maaseiah, Eliezer, Jarib le Gedaliah-te in gamdang numei a tenpihna kimu hi. </VERS>
            <VERS vnumber="19"> Amaute in a zite a mak ding uh kiciam uh a, amau’ mawhna hangin biakna-in tuuhon panin tuutal khat hong paipih uh hi.
            </VERS>
            <VERS vnumber="20"> Immer-te beh sung panin Hanani le Zebadiah ahi uh hi.
            </VERS>
            <VERS vnumber="21"> Harim-te beh sung panin Maaseiah, Elijah, Shemaiah, Jehiel le Uzziah ahi uh hi.
            </VERS>
            <VERS vnumber="22"> Pashhur-te beh sung panin Elioenai, Maaseiah, Ishmael, Nethanel, Jozabad le Elasah ahi uh hi.
            </VERS>
            <VERS vnumber="23"> Levi mite sung panin Jozabad, Shimei, Kelaiah (Kelita a kici), Pethahiah, Judah le Eliezer ahi uh hi.
            </VERS>
            <VERS vnumber="24"> Lasate sung panin Eliashib ahi hi. Kongcingte sung panin Shallum, Telem le Uri ahi uh hi.
            </VERS>
            <VERS vnumber="25"> Israel mi adangte sung pan: Parosh-te beh panin Ramiah, Izziah, Malkhijah, Mijamin, Eleazar, Makhijah le Beinaiah ahi uh hi.
            </VERS>
            <VERS vnumber="26"> Elam-te beh panin Mattaniah, Zekhariah, Jehiel, Abdi, Jeremoth le Elijah ahi uh hi.
            </VERS>
            <VERS vnumber="27"> Zattu-te beh panin Elioenai, Eliashib, Mattaniah, Jeremoth, Zabad le Aziza ahi uh hi.
            </VERS>
            <VERS vnumber="28"> Bebai-te beh panin Jehohanan, Hananiah, Zabbai le Athlai ahi uh hi.
            </VERS>
            <VERS vnumber="29"> Bani-te beh panin Meshullam, Maluk, Adaiah, Jashub, Sheal le Jeremoth ahi uh hi.
            </VERS>
            <VERS vnumber="30"> Pahathmoab-te beh panin Adna, Khelal, Benaiah, Maaseiah, Mattaniah, Bezalel, Binnui le Manasseh ahi uh hi.
            </VERS>
            <VERS vnumber="31"> Harim-te beh sung panin Eliezer, Isshijah, Malkhijah, Shemaiah, Shimeon, </VERS>
            <VERS vnumber="32"> Benjamin, Maluk le Shemariah ahi uh hi.
            </VERS>
            <VERS vnumber="33"> Hashum-te beh sung panin Mattenai, Mattattah, Zabad, Elifelet, Jeremai, Manasseh le Shimei ahi uh hi.
            </VERS>
            <VERS vnumber="34"> Bani-te beh panin Maadai, Amram, Uel, </VERS>
            <VERS vnumber="35"> Benaiah, Bedeiah, Kheluhi, </VERS>
            <VERS vnumber="36"> Vaniah, Meremoth, Eliashib, </VERS>
            <VERS vnumber="37"> Mattaniah, Mattenai le Jaasu ahi uh hi.
            </VERS>
            <VERS vnumber="38"> Binnui-te beh panin Shimei, </VERS>
            <VERS vnumber="39"> Shelemiah, Nathan, Adaiah, </VERS>
            <VERS vnumber="40"> Maknadebai, Shashai, Sharai, </VERS>
            <VERS vnumber="41"> Azarel, Shelemiah, Shemariah, </VERS>
            <VERS vnumber="42"> Shalum, Amariah le Josef ahi uh hi.
            </VERS>
            <VERS vnumber="43"> Nebo-te beh panin Jeiel, Mattithiah, Zabad, Zebina, Jaddai, Joel le Benaiah ahi uh hi.
            </VERS>
            <VERS vnumber="44"> Hih mite khempeuh in gamdang numei teenpih uh a, amaute in a zite uh a tate uh tawh a makhawm uh hi.</VERS>
        </CHAPTER>
    </BIBLEBOOK>
    <BIBLEBOOK bnumber="16" bname="Nehemiah" bsname="NEH">
        <CHAPTER cnumber="1">
            <VERS vnumber="1"> Hakaliah’ tapa Nehemiah’ thugen hih bang ahi hi. A kum sawmnihna Khislev kha sungin kumpi khuapi Susa-ah ka om laitakin, </VERS>
            <VERS vnumber="2"> ka sanggampa Hanani le midang pawlkhat Judah gam panin hong tung uh hi. Tua ciangin keimah in Jerusalem khua thu le sala matna panin a suakta ahi a omsuak Judah mite’ thu tawh kisai amaute kiangah ka dong hi. </VERS>
            <VERS vnumber="3"> Salsuahna panin a suakta, tua gam a omsuakte in haksatna lianpi le maizumna a ngahna uh le Jerusalem kulh kicimin kulhkongpite mei in a kattumna thu a hong gen uh hi.
            </VERS>
            <VERS vnumber="4"> Hih thu ka zak ciangin tusukin ka kap niloh a, ni tampi sung an tangin, vantung Pasian kiangah thu ka ngen hi. </VERS>
            <VERS vnumber="5"> Ka thungetna-ah, “Aw vantung Pasian, Topa, nang hong itin na thupiakna a zuite tungah thuciamna limtakin a zui, a lian a kihtakhuai Pasian aw, </VERS>
            <VERS vnumber="6"> Israel mi ahi na nasemte’ tangin sun le zanin kong thunget nilohna a ngai dingin na bil hong ngat inla, na mit hong hak in. Nangma tungah ko Israel mite ka khialhna uh, keimah le ka pu ka pate zong ka khialhna uh ahi ka mawhnate uh kong pulak uh hi. </VERS>
            <VERS vnumber="7"> Nangma tungah kong khialkhin uh a, na nasem pa Moses tungah na piak ahi thupiaknate, thukhamte le ngeina kipte ka zui kei uh hi. </VERS>
            <VERS vnumber="8"> Na nasem Moses tungah, ‘Na cihtak kei uhleh minam dangte lakah kong thehthang ding hi. </VERS>
            <VERS vnumber="9"> Ahi zongin kei kiangah hong ciahkikin ka thupiaknate zui-in na sep uhleh leimong dongah a kithehthangsa na mite uh kaikhawmin keima min om nadingin ka teelnasa munah amaute ka ciahpih ding hi,’ ci-a na thugen hong phawkkik in. </VERS>
            <VERS vnumber="10"> Topa aw, amaute pen na vangliatna le a thahat na khut tawh na hotkhiatsa na nasemte le nangma mite ahi uh hi. </VERS>
            <VERS vnumber="11"> Keima hong thungetna le nangma min a zahtak nuam na nasemte’ thungetna na bil hong ngat in. Tu-in kei tungah maavanna hong pia inla, kei tungah hih kumpipa hong migitna ding lungsim hong guan in,” ka ci hi. Tua hun laitakin kei pen kumpipa’ an a piapa ka hi hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Kumpi Artakzaksis’ kum sawmnihna Nisan kha sungin khatvei, a leenggahzu a baihsa-in a om khit ciangin la-in kumpipa ka pia a, ama mai-ah ka om laitakin ka mai a khing hi. </VERS>
            <VERS vnumber="2"> Amah in, “Cina lopi-in bang hangin na mai khing ahi hiam? Na dahna khat om hi ding hi,” hong ci hi. Tua ciangin lau mahmahna tawh </VERS>
            <VERS vnumber="3"> kumpipa ka dawng a, “Kumpipa nungta tawntung in. Ka pute ka pate a kivuina khuapi sia gawp a, a kongpite kaangtum ahih ciangin maikhing loin bangci om theih ding ka hi hiam?” ka ci hi. </VERS>
            <VERS vnumber="4"> Tua ciangin kumpipa in, “Kei tungah bang hong ngen nuam na hi hiam?” hong ci hi. Kei zong ka lungsim tawngah vantung Pasian kiangah thu ka ngen a, </VERS>
            <VERS vnumber="5"> tua khit ciangin kumpipa dawngin, “Kumpipa na lung a kim a, dik na sak leh, ka puahphatkik theih nadingin Judah gam sung ka pute ka pate a kivuina khuapi-ah nong paisakna ding kong thum hi, topa,” ka ci hi.
            </VERS>
            <VERS vnumber="6"> Tua ciangin kumpipa in (kumpinu a gei-ah tukawmin), “Bang tanvei sawt dinga, cik ciangin hong ciahkik thei ding na hi hiam?” ci-in hong dong hi. Tua ahih ciangin kumpipa in ka ngetna hong thukimpih a, kei zong ka ciahkik ding hun ka gen hi. </VERS>
            <VERS vnumber="7"> Tua ciangin kumpipa kiangah, “Kumpipa na thukim leh, Judah gam ka tun dong amaute in hong paisuaksak theih nadingun Eufratis Gungal gam sung a uksawn mite ka piak ding laikhakte, </VERS>
            <VERS vnumber="8"> le biakinn hutna ding munmuanhuai kongpi ding, khuapi kulh ding le ka omna ding inn lam nadingin sing hong piak theih nadingin kumpipa’ tulak a kem Asaf’ tungah piak ding laikhak zong, kei tungah hong pia in,” ka ci hi. A dik ka Pasian in kei hong ompih ahih manin kumpipa in ka ngette hong pia hi.
            </VERS>
            <VERS vnumber="9"> Tua ahih ciangin Eufratis Gungal gam a uksawn mite kiang ka tung a, kumpipa’ laikhakte amaute tungah ka pia hi. Kumpipa in galkapmaangte le sakol galkapte kei hong khasak hi. </VERS>
            <VERS vnumber="10"> Ahi zongin Israel mite’ phattuamna ding a sem dingin mi khat a paina thu Horonaim khuami Sanballat le Ammon mi sal ahi Tobiah in a zak uh ciangin nakpitakin lungkim lo uh hi.
            </VERS>
            <VERS vnumber="11"> Jerusalem khua ka tun ciangin ni thum sung ka tawlnga hi. </VERS>
            <VERS vnumber="12"> Tua ciangin zanin vak khia-in mi tawmkhat ka tonpih hi. Ahi zongin Jerusalem adingin ka bawlsak ding ka Pasian in ka lungsimah hong suahsak thu kuama kiangah ka gen kei hi. Keima tuanna sim loh ganhing dang ka kizuisak kei hi. </VERS>
            <VERS vnumber="13"> Kuam Kongpi tawnin Gulpi Tuikhuk le Nin Kongpi lamah ka pai a, a kicimsa Jerusalem kulhpi le mei in a kattumsa a kongpite ka en hi. </VERS>
            <VERS vnumber="14"> Tua ciangin Tuinak Kongpi le Kumpipa’ Bual-ah ka paisuak hi. Ahi zongin ka tuanna ganhing a paisuak theih nading mun om lo hi. </VERS>
            <VERS vnumber="15"> Tua hi a, a zanpi mahin kuam lampi-ah pai-in khuapi kulh ka vel hi. Tua ciangin Kuam Kongpi mah tawnin khuapi sungah ka lutkik hi. </VERS>
            <VERS vnumber="16"> Tua hi a, khua sung upate in ka paina mun ahi a, ka sep ahi zongin thei lo uh hi; bang hang hiam cih leh hih nasep tavuan a la ding Judah mite, siampite, uliante, khua sung upate le a dangte tungah ka gen nai kei hi.
            </VERS>
            <VERS vnumber="17"> Tua ciangin amaute kiangah, “I lungkhamna thu na thei uh hi. Jerusalem a siasa-in omin, a kongpite mei in kaangtum hi. Hong pai un, zahkona i ngah nawn loh nadingin Jerusalem kulh ciangpha ni,” ka ci hi. </VERS>
            <VERS vnumber="18"> Tua ciangin a dik ka Pasian in kei hong ompihna le kumpipa in kei tungah hong gen thute zong amaute tungah ka gen hi. Tua ciangin amaute in, “Tu-in nasep kipan pah ni,” hong ci uh hi. Tua ahih ciangin lawp mahmahna le ngimna hoih tawh nasep a kipan uh hi.
            </VERS>
            <VERS vnumber="19"> Ahi zongin Horonaim khuami Sanballat, Ammon mi sal ahi Tobiah le Arab gammi ahi Geshem in tua thu a zak uh ciangin, kote zahpihna le simmawhna tawh, “Hih na sep uh bang ahi hiam? Kumpipa lehpan na hi uh hiam?” hong ci uh hi. </VERS>
            <VERS vnumber="20"> Tua ciangin amaute dawngin, “Vantung Pasian in ka maa uh hong telhsak dinga, ko ama nasemte in nasep a kipan ta ka hi uh hi; note in ahihleh Jerusalem tawh kisai-in thu na neih theih nadingun bangmah kimematna na nei kei uh hi,” ka ci hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Tua ciangin siampi lianpen pa Eliashib le a siampipihte in nasep kipanin Tuu Kongpi a bawl uh hi. Amaute in a khuamte le a zawlte bawlin a kongkhakte bulh uh hi. Amaute in Za Khat Tausang ciang banah Hananel Tausang dong sem uh a, tua ciangin Pasian’ tungah ap uh hi. </VERS>
            <VERS vnumber="2"> A zomah Jerikho khua mite in sem uh hi. Amaute’ zomah Imri’ tapa Zakkur in sem hi.
            </VERS>
            <VERS vnumber="3"> Tua ciangin Hassenaah’ tapate in Ngasa Kongpi bawl uh hi. Amaute in a zawlte khungin a kongkhakte a kalhna bulh uh hi. </VERS>
            <VERS vnumber="4"> Amaute’ zomah Hakkoz’ tapa Uriah, a tapa Meremoth in ama khawk sung puah hi. Tua zomah Meshezabel’ tapa Berekhiah, a tapa Meshullam hi a, tua zomah Baana’ tapa Zadok in puah hi. </VERS>
            <VERS vnumber="5"> A zom kikah Tekoa khua mite in puah uh a, ahi zongin amau’ uliante in a tote uh sawl bangin sem nuam lo uh hi.
            </VERS>
            <VERS vnumber="6"> Tua ciangin Paseah’ tapa Joiada le Besodeiah’ tapa Meshullam in Jeshanah Kongpi puah uh a, a zawlte khungin a kongkhakte a kalhna bulh uh hi. </VERS>
            <VERS vnumber="7"> Amaute’ zomah Gibeon le Mizpah khuami ahi, Gibeon mi Melatiah le Meronoth khuami Jadon in Eufratis Gungal gam a uksawn pa’ zum dong puah uh hi. </VERS>
            <VERS vnumber="8"> Tua zomah khamseek pa Harhaiah’ tapa Uzziel in puah a, a zomah paknamtui bawlpa Hananiah in puah hi. Amaute in Kulh Zai ciang dong a ngeina bangin Jerusalem bawlkik uh hi. </VERS>
            <VERS vnumber="9"> Amaute’ zomah Jerusalem gam phelkhat a uk, Hur’ tapa aiah in puah hi. </VERS>
            <VERS vnumber="10"> A zomah Harumaf’ tapa Jedaiah in ama inn mai san teng puah hi. Tua ciangin a zomah Hashabneiah’ tapa Hattush in puah hi. </VERS>
            <VERS vnumber="11"> Harim’ tapa Malkhijah le Pahathmoab’ tapa Hasshub in Meikhuk Tausang a huam khawk dang khat sung puah uh hi. </VERS>
            <VERS vnumber="12"> Amaute’ zomah Jerusalem gam a phelkhat a uk, Hallohesh’ tapa Shallum in a tanute tawh a puah uh hi.
            </VERS>
            <VERS vnumber="13"> Hanun le Zanoah khua-a teeng mite in Kuam Kongpi puah uh hi. Amaute in tua kongpi bawlpha-in a kongkhakte a kalhna bulh uh a, Nin Kongpi ciang dong pi tul le pi zanga sung kulh a puah uh hi.
            </VERS>
            <VERS vnumber="14"> Bethhakkherem gam a uk, Rekhab’ tapa Malkhijah in Nin Kongpi puah a, tua kongpi bawlpha-in a kongkhakte a kalhna a bulh hi.
            </VERS>
            <VERS vnumber="15"> Mizpah gam a uk, Kolhozeh’ tapa Shallum in Tuinak Kongpi puah a, tua kongpi bawlpha-in a kongkhakte a kalhna bulh hi. Tua ciangin amah in kumpipa’ huan gei-a kulh ciang a, David khuapi pan a hong paisuk kahlei ciang dong a sem hi. </VERS>
            <VERS vnumber="16"> Ama zomah Bethzur gam phelkhat a uk, Azbuk’ tapa Nehemiah in David’ han san ciang, a kibawl tawm bual le Galkap Inn ciang dong puah hi.
            </VERS>
            <VERS vnumber="17"> Ama zomah a puah Levi mite: Bani’ tapa Rehum hi a, ama zomah Keilah gam phelkhat a uk Hashabiah in ama gam tangin puah hi. </VERS>
            <VERS vnumber="18"> Ama zomah a puah a behte: Keilah gam phelkhat a uk, Henadad’ tapa Bavvai in puah hi. </VERS>
            <VERS vnumber="19"> A zomah Mizpah gam a uk, Jeshua’ tapa Ezer in a Kiu-a galvan koihna kahtohna san khawk khat puah hi. </VERS>
            <VERS vnumber="20"> Ama zomah Zabbai’ tapa Baruk in a Kiu panin siampi lianpen pa Eliashib’ inn kongkhak ciang dong khawk khat sung puah hi. </VERS>
            <VERS vnumber="21"> Ama zomah Hakkoz’ tapa Uriah, a tapa Meremoth in Eliashib’ inn kongkhak panin Eliashib’ innmong ciang dong khawk khat sung puah hi.
            </VERS>
            <VERS vnumber="22"> Ama zomah Jerusalem kiimnai-a om siampite in puah uh hi. </VERS>
            <VERS vnumber="23"> A zomah Benjamin le Hasshub in amau’ inn mai san puah uh hi. A zomah Ananiah’ tapa Maaseiah, a tapa Azariah in ama inn gei san teng puah hi. </VERS>
            <VERS vnumber="24"> Ama zomah Henadad’ tapa Binnui in Azariah’ inn panin a Kiu, </VERS>
            <VERS vnumber="25"> le kulh kiu ciang khawk khat sung puah hi. Uzai’ tapa Palal in a Kiu gal san teng le kumpipa’ inn panin hong dawk khia, zum cingte’ omna ahi tausang tungnung teng puah hi. </VERS>
            <VERS vnumber="26"> Ama zomah Parosh’ tapa Pedaiah in nisuahna lam manawhin Tui Kongpi gal san ciang le tausang dawk puah hi.
            </VERS>
            <VERS vnumber="27"> Ama zomah Tekoa khuamite in a lian tausang dawk panin Ofel mualbo kulh ciang, khawk dang khat sung puah uh hi.
            </VERS>
            <VERS vnumber="28"> Sakol Kongpi tung san teng ahihleh siampite in amau’ inn mai san ciat puah uh hi. </VERS>
            <VERS vnumber="29"> Amaute’ zomah Immer’ tapa Zadok in ama inn mai san puah hi. Ama zomah Nisuahna Kongpi a cing, Shekaniah’ tapa Shemaiah in puah hi. </VERS>
            <VERS vnumber="30"> Ama zomah Shemaiah’ tapa Hananiah le Zalaf’ tapa gukna Hanun in khawk dang khat sung puah uh hi. Amau zomah Berekhiah’ tapa Meshullam in ama inndei mai san teng puah hi.
            </VERS>
            <VERS vnumber="31"> Ama zomah khamseek pa Malkhijah in Kikaihkhopna Kongpi mai sana om biakinn nasemte’ inn le sumbukte’ inn ciang le a kiu-a inndei tungnung ciang dong puah hi.
            </VERS>
            <VERS vnumber="32"> Tua ciangin khamseekte le sumbukte in a kiu-a inndei tungnung le Tuu Kongpi kikal a puah uh hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Sanballat in kote’ kulh cianna thu a zak ciangin lungkim loin heh mahmah a, ko Jew mite hong zahko hi. </VERS>
            <VERS vnumber="2"> Amah in a kikholhpihte le Samaria galkapte’ kiangah, “Hih Jew mi niangnuangte in bang hih ding a kipan ahi uh hiam? Hih mun a bawlpha dinga kingaihsun ahi uh hiam? Biakpiakna hangin a nasep uh ni khat sungin zo dingin kilamen ahi uh hiam? Amaute in a kaangtumsa ninbulomtang panin suangtum bawlkik thei ding ahi uh hiam?” ci hi. </VERS>
            <VERS vnumber="3"> Ama kiangah a om Ammon mi Tobiah in, “Amaute in bangbang ciang ta leh amau’ kulh cian tungah ngia khat kah leh kicim lel ding hi,” ci hi.
            </VERS>
            <VERS vnumber="4"> Tua ciangin keimah Nehemiah in thu ka ngen a, “Hong za in, kote’ Pasian aw; kote hong kisimmawh hi. Kote hong zahkona amau’ lu tungah lehtuksak inla, gamdang khatah sal suakin mi’ bawlsiatin amaute omsak in. </VERS>
            <VERS vnumber="5"> Amaute in a langtangin kulh ciangte’ mai-ah nang hong hehsak uh ahih manin amau’ mawhna maisak kei inla, na ciaptehna panin zong a mawhna uh sumit kei in,” ka ci hi.
            </VERS>
            <VERS vnumber="6"> Tua ahih ciangin kulh ka ciang uh a, nasep a kimciang bang kizo hi. Mite in utna lungsim tawh sem uh hi.
            </VERS>
            <VERS vnumber="7"> Ahi zongin Sanballat, Tobiah, Arab mite, Ammon mite le Ashdod mite in Jerusalem kulh cian nasep kizom suakin, kulh vang teng huk ding a kipat khitna thu a zak uh ciangin heh mahmah uh hi. </VERS>
            <VERS vnumber="8"> Tua hi a, Jerusalem hong simin buaina a piangsak dingin amaute kipawlin vaihawmna khat nei uh hi. </VERS>
            <VERS vnumber="9"> Tua ahih ciangin ka Pasian uh tungah thu ka ngen uh a, amaute a en dingin sun le zanin galvil ka koih uh hi.
            </VERS>
            <VERS vnumber="10"> Tua ciangin Judah gam mite in, “Nasemte a tha uh zaw ta a, ahi zong nin tampi omlai hi. Eima tha tawh kulh cian i zo ngei kei ding hi,” hong ci uh hi. </VERS>
            <VERS vnumber="11"> Tua ciangin ka galte un, “Amau’ phawk loh kalun amaute lakah pai-in i that dinga, a nasep uh i beisak ding hi,” hong ci uh hi. </VERS>
            <VERS vnumber="12"> Amaute lakah a teeng Jew mite khuapi sungah hong pai ciangin, ka galte uh a omna khempeuh ciat panun hong pai-in kote hong simna ding thu, sawmvei tak hong hilh khol uh hi. </VERS>
            <VERS vnumber="13"> Tua ahih ciangin kulh nunglam mun niam penna mun awng tengah a namsau uh, a teipi uh le a thal uh tawh, a innkuan kuanun ka mite ka pangsak hi. </VERS>
            <VERS vnumber="14"> Mite’ launa ka muh ciangin, uliante, mi ukte le mi khempeuh tungah, “Amaute kihta kei un. Na sanggamte, na tapate, na tanute, na zite uh le na inn na lote uh adingin hong dosak, a lian a kihtakhuai Topa phawk un,” ka ci hi.
            </VERS>
            <VERS vnumber="15"> Amau’ hong sawmna thu kote in ka phawkna uh le Pasian in amau’ geelna a suksiatna thu ka galte un thei uh hi. Tua ahih ciangin ka nasepna ciat uh kulh tungah ka vekpi-un ka kuankik uh hi. </VERS>
            <VERS vnumber="16"> Tua hun a kipanin ka khutnuai-a om mite kimkhat in na sem a, a kimkhat in a teipite, a lumte le a thalte uh tawi-in sik puan silhin ding uh a, uliante in kulh a ciang Judah mi khempeuh uk uh hi. </VERS>
            <VERS vnumber="17"> Kulh-a cian ding na a nawn mite in a khut langkhat uh tawh a van puak uh lenin a khut langkhat uhah galhiam tawi uh hi. </VERS>
            <VERS vnumber="18"> Kulh ciangte in na a sep kawmun a kawng ciat uhah a namsau uh kuah uh hi. Peengkul tum pa ahihleh keima kiangah om hi. </VERS>
            <VERS vnumber="19"> Tua ciangin mi liante, mi ukte le mi khempeuh tungah, “I nasepna lian a, zaipi tak huam hi; eite kulh tungah kikhenin khatlekhat i kigamla hi. </VERS>
            <VERS vnumber="20"> Peengkul kitum na zakna peuhpeuh panun ko kiangah hong kikhawm un. I Pasian in eite adingin hong dosak ding hi,” ka ci hi.
            </VERS>
            <VERS vnumber="21"> Tua hi a, nisimin khuavak a kipan nitak aksi suah dong, mi kimkhat in teipi tawi-in, mi kimkhat in na ka sem uh hi. </VERS>
            <VERS vnumber="22"> Tua hun mahin mite kiangah, “Zanin galvil, sunin nasemin hong om theih nadingun mi khempeuh na nasemte ciat uh tawh Jerusalem khua sungah hong giak un,” ka ci hi. </VERS>
            <VERS vnumber="23"> Tua ahih ciangin keimah a kipan ka behte, ka nasemte le kei hong cingte, a kuamah peuh puan suah man om loin, mi khempeuh in ka khut uhah galhiam ka tawi den uh hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> Tu-in mi nautang numei le pasalte in a Jew mipihte uh tungah lungkim lohna kam hong gingsak uh hi. </VERS>
            <VERS vnumber="2"> Mi pawlkhatte in an lei nadingin a tanute uh le a tapate uh a piakna thu hong gen uh hi. </VERS>
            <VERS vnumber="3"> Pawlkhatte in kial tun huhau-in an lei nadingin a lote, a leenggah lote le a innte uh a piakna hong gen uh hi. </VERS>
            <VERS vnumber="4"> Pawlkhatte in kumpipa tungah siah piak dingin a lote uh le a leenggui lote uh khamin a piakna uh hong gen uh hi. </VERS>
            <VERS vnumber="5"> Amaute in, “Kote pen ka behte uh mah bangin cilesa kibang hi-in, ka naupangte uh zong amau’ naupangte mah bangin a hoih hinapi-in, ka tanute uh le ka tapate uh sal suak dingin ka phum uh hi. Ka tanute uh pawlkhat zong sal suakkhin a, ka lote uh le ka leenggui lote uh midangte a’ suakkhin ahih manin amaute tat nadingin ka hih zawh uh bangmah om lo hi,” hong ci uh hi.
            </VERS>
            <VERS vnumber="6"> Amaute’ kikona le hih thute ka zak ciangin ka heh mahmah hi. </VERS>
            <VERS vnumber="7"> Kei zong hih thu limtakin ka ngaihsun a, tua ciangin uliante le thukhente taii-in amaute kiangah, “No le no leiba manin salin na kila uh hi,” ka ci hi. Amaute nakpitakin taii-in, </VERS>
            <VERS vnumber="8"> “Minam dangte tungah sala kizuaksa i Jew mipihte ahi zo zahzahin i tanhkik hi. Tua hinapi-in note in na mipihte uh na zuak uh a, tu-in amaute i tatkik ding hi zel hi,” ka ci hi. Amaute pau loin om uh a, a gen ding mel uh thei lo uh hi. </VERS>
            <VERS vnumber="9"> Tua ciangin keimah in, “Note’ gamtatna hoih lo hi. I gal ahi minam dangte’ zahkona i ngah loh nadingin i Pasian zahtakna tawh na gamtat ding uh kilawm hi. </VERS>
            <VERS vnumber="10"> Kei le ka behte le ka nasemte in zong an le sum leitawi-in ka pia khia uh hi. Leiba manin mi kilakna phiat ni. </VERS>
            <VERS vnumber="11"> Tuni mahmahin a lote, a oliv lote, a innte uh le a meetin na lak uh sum, an, leenggahzu le sathaute, amaute tungah piakik un,” ka ci hi. </VERS>
            <VERS vnumber="12"> Tua ciangin amaute in, “Hihte khempeuh ka piakik ding uh a, amaute tung panin bangmah ka kal nawn kei ding uh hi. Na gen bangin ka gamta ding uh hi,” hong ci uh hi. Tua ciangin siampite ka sam a, a ciamsa bangun a gamtat nadingun siampite’ mai-ah kiciamna ka bawlsak hi. </VERS>
            <VERS vnumber="13"> Tua ciangin kei zong ka puan singin, “Hih thuciamna a tungsak lo peuhmah a inn le a neihsa panin Pasian in sing khia tahen. Hih bangin kisingkhia henla, hawmsuak hen!” ka ci hi. Tua ciangin a kikhawmte khempeuh in, “Hi tahen,” ci uh a, Topa a phat uh hi. Tua hi a, a ciamsa bangun mite a gamta uh hi.
            </VERS>
            <VERS vnumber="14"> Tua tham loin, Judah gam a uk dingin hong kiseh hun a kipan, Kumpi Artakzaksis’ kum sawmnihna pan a kum sawmthum le nihna dong, kum sawm le kum nih sung, kei le ka behte in gam ukte’ ngah ngei ante ka ne kei uh hi. </VERS>
            <VERS vnumber="15"> Keima hun ma-in a ukte in mite tungah van gikpi suan uh a, amaute’ tung panin nisimin an le leenggahzu ngun shekel sawmli man a la uh hi. Amau’ nasemte nangawn mite tungah kiliansak lai uh hi. Ahi zongin Pasian ka zahtakna hangin tua bangin kei ka gamta kei hi. </VERS>
            <VERS vnumber="16"> Hih kulh cianna-ah kei mahmah in zong ka sem a, kei adingin leitang bangmah ka la kei hi. Keima mite khempeuh nasem ding bekin tua lai-ah kisutuah uh hi. </VERS>
            <VERS vnumber="17"> Kiim le pama minam dangte’ kiang pan hong paite banah, nisimin ka sabuai-ah an a ne, thukhente le Jew mi a kihelin leengla za le sawmnga bang ka nei den hi. </VERS>
            <VERS vnumber="18"> Nisimin inn sung annektawm dinga kibawl bawngtal khat le tuu limci guk ahi hi. Tua mah bangin ak zong kibawl a, ni sawm simin leenggahzu a um tampipi-in kihih hi. Tua zahin bei taseleh gam ukte’ ngah theih ahi anletui ka kal kei hi; bang hang hiam cih leh mite genthei lua hi. </VERS>
            <VERS vnumber="19"> Pasian aw, hih mite adingin ka bawlna khempeuh kei adingin a hoih lamin hong phawk in.
            </VERS>
        </CHAPTER>
        <CHAPTER cnumber="6">
            <VERS vnumber="1"> Kongpite-ah kongkhak ka bulh nai loh uh hangin, kulh ka cian khitna uh le a vang khat zong a om nawn lohna thu, Sanballat, Tobiah, Arab mi Geshem le ka gal dangte khempeuh un a zak uh ciangin, </VERS>
            <VERS vnumber="2"> Sanballat le Geshem zong Ono zanglei sunga om Hakkofirim khua-ah pai-in amaute tawh thu a kikum dingin hong sam uh hi. Hih pen kei hong suksiat nopna uh ahi hi. </VERS>
            <VERS vnumber="3"> Tua ahih ciangin kei zong amaute kiangah kamtaite ka sawl a, “Tu laitakin nasep thupi ka nei hi; kong pai thei kei ding hi. Kei hong pai leng, kong pai sung ka om loh kal teng nasep kitawlnga ding hi,” ka ci hi. </VERS>
            <VERS vnumber="4"> Amaute in tu-a bangmahin livei tak hong sam uh a, kei zong a livei mahin tu-a bangin ka dawngkik hi.
            </VERS>
            <VERS vnumber="5"> Tua bangmahin Sanballat in a ngaveina hong sam a, tua tungtangin a kamtai pa in laikhak khat hong pia hi. </VERS>
            <VERS vnumber="6"> A laikhak sungah, “Minam dangte lakah a kigen, Geshem in zong tu-a a kigen thu man hi, ci-a a gen thu in: Nang le Jew mite in kumpi lehdo ding na sawm uh a, tua thu hangin kulh na ciang uh hi. Tua banah nang mahmah zong kumpi na utna kigen lai hi. </VERS>
            <VERS vnumber="7"> Judah gam in kumpi khat nei ta hi, ci-in, nang kumpi na hihna thu Jerusalem-ah a taangko dingin kamsangte pawlkhat a koihin zong hong kigen hi. Kumpipa in hih thu za pelmawh ding hi. Tua ahih ciangin thakhatin hong pai inla, hih thu kikum ni,” ci-in kigelh hi.
            </VERS>
            <VERS vnumber="8"> Tua ciangin keimah in, “Tu-a na gen bangin bangmah om lo hi. Tua bang thu pen nangma phuahtawm ahi hi,” ci-in ka thuk hi. </VERS>
            <VERS vnumber="9"> Kote in ka hanciamna uh khiamin nasep a kizawh loh nading deihna tawh amaute in kote hong lausak theih nading uh a hanciam uh ahi hi. Tua ahih ciangin ka hahkat semsem zaw uh hi.
            </VERS>
            <VERS vnumber="10"> Mehetabel’ tapa Delaiah, a tapa Shemaiah a inn-ah omcip ahih manin ni khat ama kiangah ka pai leh amah in, “Pasian’ inn sung, siangtho munah kituahin biakinn kong kikhaknelh ni; bang hang hiam cih leh nang hong that dingin amaute hong pai uh a, zanin amaute in nang hong that ding uh hi,” hong ci hi. </VERS>
            <VERS vnumber="11"> Ahih hangin keimah in, “Kei bang mite tai ding ahi hiam? Kei bang mite a suahtak nadingin biakinn sungah bu ding ahi hiam? Ka pai peuhmah kei ding hi,” ka ci hi.
            </VERS>
            <VERS vnumber="12"> Tua ciangin a thusim ka phawkkhia hi. Pasian in tua bang thu a gen dingin amah a sawl hi lo a, Tobiah le Sanballat in tua bangin thugen dingin golhguk a na pia na hi a, ama thugenna pen keimah suksiat nopna ahi hi. </VERS>
            <VERS vnumber="13"> Ama thugen bangin gamta-in mawhna ka bawl theih nadingin keimah hong lausak nadingin a kicial ahi hi. Tua bangin zuikha leng kei hong minsia sakin hong simmawh ding uh hi.
            </VERS>
            <VERS vnumber="14"> Ka Pasian aw, amau’ sepnate’ hangin Tobiah le Sanballat thei inla, keimah lausak dingin a hanciam kamsangnu Noadiah le kamsang dang khempeuh zong thei in.
            </VERS>
            <VERS vnumber="15"> Elul kha ni sawmnih le nga ni-in kulh kizo a, ni sawmnga le nih sung hun bei hi. </VERS>
            <VERS vnumber="16"> Ka galte un hih thu za-in, ka kiim uha om minam dangte in a theih uh ciangin lamdangsa a, kote’ Pasian’ huhna tawh hih nasep kizo ahihna a phawk uh hi. </VERS>
            <VERS vnumber="17"> Hih hun sungteng khempeuh Jew uliante in Tobiah kiangah lai tampi khak uh a, Tobiah’ laikhakte zong amaute’ kiangah tung hi. </VERS>
            <VERS vnumber="18"> Tobiah pen Arah’ tapa Shekaniah’ makpa hi a, ama tapa Jehohanan in Berekhiah’ tapa Meshullam’ tanute khat teenpih ahih manin Judah gam sunga mi tampi amah tawh kipawl hi. </VERS>
            <VERS vnumber="19"> Amaute in ama hoihnate zong keima zak-ah hong gen uh a, keima sepna teng zong ama kiangah na puak uh hi. Tua hi a, Tobiah in zong ka lau theih nadingin kei tungah lai tampi hong khak hi.</VERS>
        </CHAPTER>
        <CHAPTER cnumber="7">
            <VERS vnumber="1"> Kulh kiciang khinin, kongkhakte ka bulh khin uh a, kongcingte, lasate le Levi mite a kiseh khit ciangin, </VERS>
            <VERS vnumber="2"> ka sanggampa Hanani le biakinn a uk Hananiah in a et dingin Jerusalem ka pia hi; bang hang hiam cih leh Hananiah pen midang tampi sangin a citak zaw, Pasian a zahtak zaw khat ahi hi. </VERS>
            <VERS vnumber="3"> Tua hi a, amaute tungah, “Sun mateng Jerusalem kongpite hongsak kei un. Tua ciangin ni omlai mahin kongte khaksakin kalhsak un. Jerusalem khua sunga teengte lak panin khuacing dingte seh unla, pawlkhatte galvilna munah, pawlkhatte amau’ omna inn mai ciatah omsak un,” ka ci hi. </VERS>
            <VERS vnumber="4"> Khuapi lianin zai a, ahi zongin a sungah mi tawm bek om a, innte a kilam om nai lo hi.
            </VERS>
            <VERS vnumber="5"> Tua ciangin uliante, thukhente le mite a innkuan kuanun ciaptehna ding ka lungsim sungah Pasian in hong suaksak hi. Tua hi a, hong ciahkik masate’ khang ciaptehna laibu ka mu hi. Tua sungah a kigelh ka muhte:
            </VERS>
            <VERS vnumber="6-7"> Babylon kumpipa Nebukhadnezzar in a zawhna gam panin salin a lak mite sung panin hih mite pen Zerubbabel, Jeshua, Nehemiah, Mordekai, Bilshan, Mispereth, Bigvai, Nehum le Baanah-te’ makaihna tawh Jerusalem le Judah gam sung amau khua ciatah a hong ciahkik ahi uh hi.
            </VERS>
            <VERS vnumber="8"> Parosh suante - mi tulnih zakhat sawmsagih le nih ahi hi.
            </VERS>
            <VERS vnumber="9"> Shefatiah suante - mi zathum sawmsagih le nih ahi hi.
            </VERS>
            <VERS vnumber="10"> Arah suante - mi zaguk sawmnga le nih ahi hi.
            </VERS>
            <VERS vnumber="11"> Pahathmoab-te beh sung panin Jeshua le Joab suante - mi tulnih zagiat le sawm le giat ahi hi.
            </VERS>
            <VERS vnumber="12"> Elam suante - mi tulkhat zanih sawmnga le li ahi hi.
            </VERS>
            <VERS vnumber="13"> Zattu suante - mi zagiat sawmli le nga ahi hi.
            </VERS>
            <VERS vnumber="14"> Zakkai suante - mi zasagih sawmguk ahi hi.
            </VERS>
            <VERS vnumber="15"> Binnui suante - mi zaguk sawmli le giat ahi hi.
            </VERS>
            <VERS vnumber="16"> Bebai suante - mi zaguk sawmnih le giat ahi hi.
            </VERS>
            <VERS vnumber="17"> Azgad suante - mi tulnih zathum sawmnih le nih ahi hi.
            </VERS>
            <VERS vnumber="18"> Adonikam suante - mi zaguk sawmguk le sagih ahi hi.
            </VERS>
            <VERS vnumber="19"> Bigvai suante - mi tulnih sawmguk le sagih ahi hi.
            </VERS>
            <VERS vnumber="20"> Adin suante - mi zaguk sawmnga le nga ahi hi.
            </VERS>
            <VERS vnumber="21"> Ater a kici Hezekiah’ suante - mi sawmkua le giat ahi hi.
            </VERS>
            <VERS vnumber="22"> Hashum suante - mi zathum sawmnih le giat ahi hi.
            </VERS>
            <VERS vnumber="23"> Bezai suante - mi zathum sawmnih le li ahi hi.
            </VERS>
            <VERS vnumber="24"> Harif suante - mi zakhat sawm le nih ahi hi.
            </VERS>
            <VERS vnumber="25"> Gibeon suante - mi sawmkua le nga ahi hi.
            </VERS>
            <VERS vnumber="26"> Bethlehem le Netofah khuami - zakhat sawmgiat le giat ahi hi.
            </VERS>
            <VERS vnumber="27"> Anathoth khuami - zakhat sawmnih le giat ahi hi.
            </VERS>
            <VERS vnumber="28"> Bethazmaveth khuami - sawmli le nih ahi hi.
            </VERS>
            <VERS vnumber="29"> Kiriathjearim, Khefirah le Beeroth khuami - zasagih sawmli le thum ahi hi.
            </VERS>
            <VERS vnumber="30"> Ramah le Geba khuami - zaguk sawmnih le khat ahi hi.
            </VERS>
            <VERS vnumber="31"> Mikmash khuami - zakhat sawmnih le nih ahi hi.
            </VERS>
            <VERS vnumber="32"> Bethel le Ai khuami - zakhat sawmnih le thum ahi hi.
            </VERS>
            <VERS vnumber="33"> Nebo adang khat khuami - sawmnga le nih ahi hi.
            </VERS>
            <VERS vnumber="34"> Elam adang khat suante - tulkhat zanih sawmnga le li ahi hi.
            </VERS>
            <VERS vnumber="35"> Harim khuami - zathum sawmnih ahi hi.
            </VERS>
            <VERS vnumber="36"> Jerikho khuami - zathum sawmli le nga ahi hi.
            </VERS>
            <VERS vnumber="37"> Lod, Hadid le Ono khuami - zasagih sawmnih le khat ahi hi.
            </VERS>
            <VERS vnumber="38"> Senaah khuami - tulthum zakua sawmthum ahi hi.
            </VERS>
            <VERS vnumber="39"> Siampite sung panin: Jeshua-te beh panin Jedaiah suante - zakua sawmsagih le thum ahi hi.
            </VERS>
            <VERS vnumber="40"> Immer suante - mi tulkhat sawmnga le nih ahi hi.
            </VERS>
            <VERS vnumber="41"> Pashhur suante - mi tulkhat zanih sawmli le sagih ahi hi.
            </VERS>
            <VERS vnumber="42"> Harim suante - mi tulkhat sawm le sagih ahi uh hi.
            </VERS>
            <VERS vnumber="43"> Levi mite sung panin: Hodevah-te beh panin Jeshua suante le Kadmiel suante - sawmsagih le li ahi hi.
            </VERS>
            <VERS vnumber="44"> Lasate sung panin Asaf suante - mi zakhat sawmli le giat ahi hi.
            </VERS>
            <VERS vnumber="45"> Kongcingte nam sung panin Shallum suante, Ater suante, Talmon suante, Akkub suante, Hatita suante le Shobai suante - mi zakhat sawmthum le giat ahi uh hi.
            </VERS>
            <VERS vnumber="46"> Biakinn nasemte sung panin a hong ciahkikte: Ziha suante, Hasufa suante, Tabbaoth suante, </VERS>
            <VERS vnumber="47"> Keros suante, Sia suante, Padon suante, </VERS>
            <VERS vnumber="48"> Lebana suante, Hagaba suante, Shamai suante, </VERS>
            <VERS vnumber="49"> Hanan suante, Giddel suante, Gahar suante, </VERS>
            <VERS vnumber="50"> Reaiah suante, Rezin suante, Nekoda suante, </VERS>
            <VERS vnumber="51"> Gazzam suante, Uzza suante, Paseah suante, </VERS>
            <VERS vnumber="52"> Besai suante, Meunim suante, Nefushesim suante, </VERS>
            <VERS vnumber="53"> Bakbuk suante, Hakufa suante, Harhur suante, </VERS>
            <VERS vnumber="54"> Bazlith suante, Mehida suante, Harsha suante, </VERS>
            <VERS vnumber="55"> Barkos suante, Sisera suante, Temah suante, </VERS>
            <VERS vnumber="56"> Neziah suante le Hatifa suante ahi uh hi.
            </VERS>
            <VERS vnumber="57"> Solomon’ nasemte’ suanlekhakte sung panin: Sotai suante, Sofereth suante, Perida suante, </VERS>
            <VERS vnumber="58"> Jaala suante, Darkon suante, Giddel suante, </VERS>
            <VERS vnumber="59"> Shefatiah suante, Hattil suante, Pokherethhazzebaim suante le Amon suante ahi uh hi.
            </VERS>
            <VERS vnumber="60"> Biakinn nasemte le Solomon’ nasemte’ suanlekhakte mi a vekpi-in zathum sawmkua le nih a pha uh hi.
            </VERS>
            <VERS vnumber="61"> Temelah, Telharsha, Kherub, Addan le Immer khuate panin a hong ciahkik, Israel mi hinapi-in amau’ behlephung a kan thei lo mite: </VERS>
            <VERS vnumber="62"> Delaiah suante, Tobiah suante le Nekoda suante, mi zaguk sawmli le nih ahi uh hi. </VERS>
            <VERS vnumber="63"> Siampite’ sung panin zong: Hobaiah suante, Hakkoz suante, Barzillai suante (amah in Gilead mi Barzillai’ tanute khat tenpihin tua min tawh a kilo pah) ahi uh hi. </VERS>
            <VERS vnumber="64"> Hih mite in khang ciaptehna sungah a kiciamteh mite lakah amau’ min a zon uh hangin mu lo uh ahih manin amaute a siang loin seh uh a, siampi nasep semsak thei lo uh hi. </VERS>
            <VERS vnumber="65"> Tua hi a, Urim le Thummim aisanna tawh ai san ding siampi khat a om matengin amaute in biakna an siangtho pente a nek loh nading uh gam ukpa in a gen hi.
            </VERS>
            <VERS vnumber="66"> Mi a vekpi-in tul sawmli tulnih zathum sawmguk pha a, </VERS>
            <VERS vnumber="67"> amaute’ nasem numei le pasal tulsagih zathum sawmthum le sagihte kisim lo lai hi. Tua banah amaute in lasa numei le pasal zanih sawmlinga nei uh hi. </VERS>
            <VERS vnumber="68"> Amau’ sakol zasagih sawmthum guk, a la-sakol uh zanih sawmli nga, </VERS>
            <VERS vnumber="69"> a kalaoh uh zali sawmthum nga le a late uh tulguk zasagih sawmnih a pha hi.
            </VERS>
            <VERS vnumber="70"> Beh lutang mi pawlkhat in nasep nadingin nate pia uh hi. Gam ukpa in vanmanpha koihna-ah kham darik tulkhat, kuang-uk sawmnga le siampi puan zanga sawmthum a pia hi. </VERS>
            <VERS vnumber="71"> Tua ciangin beh lutang pawlkhatte in vanmanpha koihna-ah kham darik tul sawmnih le ngun mina tulnih zanih a pia uh hi. </VERS>
            <VERS vnumber="72"> Tua ciangin midangte’ piakte pen kham darik tul sawmnih, ngun mina tulnih le siampi puan sawmguk le sagih ahi hi.
            </VERS>
            <VERS vnumber="73"> Tua ciangin siampite, Levi mite le mi pawlkhatte Jerusalem khua le a kiimah teeng uh hi; kongcingte, lasate, biakinn nasemte le Israel midangte amau’ khuapi ciatah a teeng uh hi.
            </VERS>
        </CHAPTER>
        <CHAPTER cnumber="8">
            <VERS vnumber="1"> Kha sagihna hong cin ciangin Israel mite amau’ khuapi ciatah teeng khin uh hi. Tua ciangin Tui Kongpi mai tualpi-ah mi khempeuh khekhat khai bangin hong kikhawmtuah diam hi. Tua ciangin Topa in Israel mite tungah a piak ahi Moses thukham laibu pen lai thei pa Ezra in hong paipih nadingin a gen uh hi. </VERS>
            <VERS vnumber="2"> Tua hi a, a kha sagihna a ni khat ni-in numei pasal le thu theitel thei ding a kikhawm khempeuh mai-ah siampi Ezra in thukham laibu hong paipih hi. </VERS>
            <VERS vnumber="3"> Tua ciangin amah in Tui Kongpi mai-a om tualpi lam mai ngatin zingsang tung a kipan sun ciang dong, numei pasal le thu a tel thei ding mite’ zakin tua laibu sunga thute sim a, mi khempeuh in tua thukham laibu sunga thu kisimte limtakin a ngai uh hi.
            </VERS>
            <VERS vnumber="4"> Tua ciangin thugenna dinga sing tawh kibawl tau tungah lai thei pa Ezra dingto a, ama taklam pangah Mattithiah, Shema, Anaiah, Uriah, Hilkiah le Maaseiah ding uh a, a veilam pangah Pedaiah, Mishael, Malkhijah, Hashum, Hashbaddanah, Zekhariah le Meshullam a ding uh hi. </VERS>
            <VERS vnumber="5"> Mi khempeuh sangin a sang zaw munah amah om ahih manin mi khempeuh’ muh theih dingin Ezra in a laibu a hong hi. A laibu a hon ciangin mi khempeuh a ding uh hi. </VERS>
            <VERS vnumber="6"> Tua ciangin Ezra in a lian Pasian, Topa thupha pia a, mi khempeuh in a khut uh laamto-in, “Hi tahen. Hi tahen,” ci-in a dawng uh hi. Tua ciangin a lu uh kunin leilam maingatin Topa a bia uh hi. </VERS>
            <VERS vnumber="7"> Mite amau’ omna san ciatah a om sungun mite in thukham a tel theih nadingun Levi mi Jeshua, Bani, Sherebiah, Jamin, Akkub, Shabbethai, Hodiah, Maaseiah, Kelita, Azariah, Jozabad, Hanan le Pelaiah-te in a khiatna a gen uh hi. </VERS>
            <VERS vnumber="8"> Amaute in Pasian’ thukham laibu sung panin a kitel takin sim uh a, a cihnopna a kitelin gen uh a, tua a kisim thute a tel nadingun a hilh uh hi.
            </VERS>
            <VERS vnumber="9"> Tua ciangin a gam ukpa Nehemiah, lai thei pa lah hi-in siampi lah ahi Ezra le mite a hilh Levi mite in amaute khempeuh kiangah, “Tuni pen Topa note’ Pasian adingin biakna ni siangtho ahi hi; a kap a mau om kei un,” a ci hi. Bang hang hiam cih leh thukham kammalte a zak uh ciangin mi khempeuh kap uh hi. </VERS>
            <VERS vnumber="10"> Tua ciangin amah in amaute kiangah, “Tu-in ciah un. Anlim tuilim ne-in thadim unla, a nei zo lote zong va kholh un; bang hang hiam cih leh i Topa adingin tuni pen biakna ni siangtho ni ahi hi; dah kei un, bang hang hiam cih leh Topa’ hong piak lungdamna in note hong thahatsak ding hi,” a ci hi. </VERS>
            <VERS vnumber="11"> Tua ahih ciangin Levi mite in mite gamdaisak a, “Daitakin om un; bang hang hiam cih leh tuni pen biakna ni siangtho ni ahi hi; dah kei un,” a ci uh hi. </VERS>
            <VERS vnumber="12"> Tua ahih ciangin mi khempeuh anne tuidawnin midangte a kholh ding le lungdam a om dingin a ciah uh hi; bang hang hiam cih leh amaute tungah a kigen thute amaute in a theitel uh hi.
            </VERS>
            <VERS vnumber="13"> A ni nih ni-in thukham sin dingin siampite le Levi mite tawh beh lutang khempeuh lai thei pa Ezra kiangah hong kikhawm uh hi. </VERS>
            <VERS vnumber="14-15"> Tua ciangin, a kha sagihna pawi hun sungin sawlbuk sungah Israel mite a omna ding thu le amaute in a khuapi khempeuh uh le Jerusalem-ah taangko-in, “A kigensa bangin sawlbuk lam nadingin gamlakah pai unla oliv hiangte, gamlak oliv hiangte, mui sing hiangte le a teh tam singhiang dangte va sat un,” ci-in a gen ding uh, Moses tungtawnin Topa in a thupiakna pen thukham sungah a kigelh lam a mu uh hi.
            </VERS>
            <VERS vnumber="16"> Tua ahih ciangin mite kuan khia-in tua singhiangte hong pua-in amau’ innkhumzang ciat le a inntual uh le Pasian’ biakinn tual, Tui Kongpi tual le Efraim Kongpi tualah sawlbuk a lam uh hi. </VERS>
            <VERS vnumber="17"> Tua hi a, salsuahna panin a hong ciahkik a kikhawm mite khempeuh in sawlbuk lamin tuate sungah om uh hi; bang hang hiam cih leh Nun’ tapa Joshua’ hun a kipanin tua ni dongin Israel mite in tua bangin hih ngei lo uh hi. Tua hi a, amaute lungdam mahmah uh hi. </VERS>
            <VERS vnumber="18"> Tua hi a, a kipat ni a kipan a bei ni dong Ezra in ni simin Pasian’ thukham laibu a sim khia hi. Amaute in ni sagih sung tua pawi kham uh a, a ngeina om bangin a ni giat ni-in pawi khupna thupi kikhopna khat a om hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Tua kha mah a ni sawmnih le li ni-in an tang dingin Israel mite kikhawm uh a, puanhampi silhin a lu tung uhah lei kibuak uh hi. </VERS>
            <VERS vnumber="2"> Tua hi a, gamdangmi khempeuh panin Israel mite tuam om uh a, amaute in dinsa-in amau’ khialhnate le a pu a pate uh mawhnate a pulak uh hi. </VERS>
            <VERS vnumber="3"> Tua ciangin amau’ omna mun ciat uhah dingin Topa amau’ Pasian’ thukham laibu nai thum sung sim uh a, adang nai thum sung amaute in mawhna pulakin Topa a Pasian uh zahtakna a bawl uh hi. </VERS>
            <VERS vnumber="4"> Levi mite’ kahlei tungah Jeshua, Bani, Kadmiel, Shebaniah, Bunni, Sherebiah, Bani le Khenani ding uh a, Topa amaute’ Pasian’ tungah nakpitakin kiko uh hi. </VERS>
            <VERS vnumber="5"> Tua ciangin Levi mi Jeshua, Kadmiel, Bani, Hashabneiah, Sherebiah, Hodiah, Shebaniah le Pethahiah-te in, “Ding un, Topa na Pasian uh phat unla, ‘A tawntung pan a tawntung dongin a minthang na min in thupha ngah a, thupha khempeuh le phatna dang khempeuh sangin a sang zaw hi. </VERS>
            <VERS vnumber="6"> Nang bek Topa na hi hi. Nangmah in a sang pen vantung le vana om khempeuh, leitung le a tunga om khempeuh le tuipi le a sunga om khempeuh na bawl hi. Nangmah in tuate khempeuh na omsak a, vantung mihonpi in nang hong bia uh hi. </VERS>
            <VERS vnumber="7"> Nang pen Abram teelin Khaldea gam Ur khuapi panin pai khiatpihin Abraham min a phuak Pasian, Topa na hi hi. </VERS>
            <VERS vnumber="8"> Nangma tungah amah a cihtakna na mu a, Kanaan mite gam, Hit mite gam, Amor mite gam, Perez mite gam le Girgash mite gam, amah le a suanlekhakte tungah piak dingin ama tungah thuciamna khat na bawl hi. Nang thuman na hih manin na thuciamna na tungsak hi.
            </VERS>
            <VERS vnumber="9"> “‘Nangmah in Egypt gam sunga ka pute ka pate uh’ gimna mu-in San Tuipi-ah hong kikona uh na za a, </VERS>
            <VERS vnumber="10"> amaute in ka pu ka pate uh kihihsakna tawh a hih gawpna thei na hih manin Faro le a nasemte le a gammi khempeuh langpangin lim le na lamdang na bawl hi. Tua hi a, tuni dongin a kip minphatna khat nangma a’ dingin na ngah hi. </VERS>
            <VERS vnumber="11"> Amaute’ mai-ah tuipi phelkham na hih manin tuipi laizang lei keu tungah amaute paisuak uh a, ahi zongin tuihual sunga suanglot bangin tui thukna sungah amau a delhte na lawn hi. </VERS>
            <VERS vnumber="12"> Sunin meii khuam khat tawh amaute lam na lak a, amau’ lampaina khua a vaksak dingin zanin mei khuam khat tawh lam na lak hi. </VERS>
            <VERS vnumber="13"> Sinai Mual tungah kumsukin, vantung panin amaute hopihin, amaute tungah a man thukhenna, thukham taktak, a hoih ngeinate le thupiaknate na pia a, </VERS>
            <VERS vnumber="14"> na nasem pa Moses tungtawnin amaute tungah na Sabbath siangtho na theisak a, thupiaknate, ngeinate le thukhamte na pia hi. </VERS>
            <VERS vnumber="15"> A gilkialna uh a vahsak dingin vantung panin an na pia a, a dangtakna uh a phasak dingin suangpi panin tui na phulsak a, amaute tungah piak dingin na kiciamsa gamah lutin a luah nadingun amaute na sawl hi.
            </VERS>
            <VERS vnumber="16"> “‘Ahi zongin kote’ pute pate kihisakin lungkhauh uh a, na thupiaknate mang lo uh hi. </VERS>
            <VERS vnumber="17"> Amaute in thu mang nuam lo uh a, amaute lakah na bawl na lamdangte ngaihsun kha lo uh hi. Amaute lungkhauh niloh uh a, a salsuahna uh Egypt-ah a paipihkik dingin makai khat seh uh hi. Ahi zongin nang pen mawhna a maisak nuam, dikin hehpihna a nei, lungduai-in itna kip a nei Pasian na hi a, amaute na nusia tuan kei hi. </VERS>
            <VERS vnumber="18"> Amaute in a kisung bawngno khat amau mah adingin bawlin, “Hih pen Egypt panin note a hong pai khiatpih na pasian uh ahi hi,” ci-in gendai mawhna lianpi a bawl uh ciangin zong, </VERS>
            <VERS vnumber="19"> nang in na hehpih mahmah manin amaute gamlakah na nusia kei hi. Sunin lam a lak meii khuam in amaute nusia lo a, zanin a pai nading uh lampi a vaksak dingin mei khuam in zong amaute nusia lo hi. </VERS>
            <VERS vnumber="20"> Amaute hoihtakin thu na hilh a, na manna an zong amaute kiang panin na lakik kei a, a dangtakna uh a phasak dingin tui na pia hi. </VERS>
            <VERS vnumber="21"> Kum sawmli tawntung gamlakah amaute na vak a, amaute in bangmah tangsapna nei lo uh hi. A puante uh zong sia lo a, a khe uh zong bawk beek lo hi. </VERS>
            <VERS vnumber="22"> Nangmah in amaute tungah kumpi gamte le mite na pia a, tuate pen galsung van ngah dingin na piak ahi hi. Tua ahih ciangin amaute in Heshbon kumpipa Sihon’ gam le Bashan kumpipa Og’ gam luah uh hi. </VERS>
            <VERS vnumber="23"> Nangmah in amau’ suanlekhakte vana aksi zahin sim zawh lohin na tamsak a, a pu a pate un a luah dingin na piak dingin na ciamsa gamah amaute na paipih hi. </VERS>
            <VERS vnumber="24"> A suan a khakte uh tua gamah lutin a lak uh ciangin, amau’ mai-ah tua gam a teeng Kanaan mite na nuaisiah a, a ut bang bangun a bawl dingun a kumpite le a mite amau’ khut sungah na pia hi. </VERS>
            <VERS vnumber="25"> Tua hi a, amaute in kulhnei khuapite le gam hoihte la uh a, na hoih tampi tawh a kidim innte, suang kikhuak tuibemte, leenggui lote, oliv lote le nek theih singgah kung tampi a luah uh hi. Amaute in tuate ne-in gilvahin thau uh a, nangma hoihna hangin nuamsa mahmah uh hi.
            </VERS>
            <VERS vnumber="26"> “‘Ahi zongin amaute in demnopna lungsim nei-in nang hong lehdo uh hi. Amaute in na thukham nungngat uh a, nangma lamah hong ciahkik nadingun amaute a hilh na kamsangte that uh a, amaute in gendai mawhna lianpi bawl uh hi. </VERS>
            <VERS vnumber="27"> Hih thu hangin a galte uh khut sungah amaute na ap a, a galte un amaute hih gawpgawp uh hi. Ahi zongin amau a kihih gawpgawp hun ciangin nang tungah hong ko uh a, nangmah in vantung panin na za a, na hehpihna lianpi tawh amau’ galte’ kiang panin amaute a hon khia ding hon khiate na puak hi. </VERS>
            <VERS vnumber="28"> Ahi zongin a tawldam khit uh ciangin nangma muhna-ah a sia gamta zel uh a, nangmah in amau’ galte’ khut sungah amaute na nusia a, a galte un amaute a uk gawp uh hi. Ahi zongin amaute in nang tungah huhna hong nget uh ciangin vantung panin amau’ ngetna za-in na hehpihna tawh amaute tam veipi na hon khia hi. </VERS>
            <VERS vnumber="29"> Tua hi a, na thukham lamah amaute hong kiheikikna ding limtakin na hilh a, ahi zongin amaute kihisakin na thupiaknate don lo uh hi. A zuite tungah nuntakna a pia thei ahi na ngeina kip tungah amaute khial uh hi. Lungkhauhin phengphi-in amaute kihei khia uh a, thu mang nuam lo uh hi. </VERS>
            <VERS vnumber="30"> Kum tampi sung lungduaina tawh amaute na thuak a, na kamsangte tungtawnin amaute na hilh hi. Ahi zongin amaute in ngai nuam lo uh hi. Tua ahih ciangin gamdang mite’ khut sungah amaute na pia hi. </VERS>
            <VERS vnumber="31"> Ahi ta zongin na hehpihna lian hangin amaute beisak loin, zong na nusia kei hi; bang hang hiam cih leh dikna le hehpihna a nei na hi hi.
            </VERS>
            <VERS vnumber="32"> “‘Tua ahih ciangin tu-in a lian, a vanglian, a kihtakhuai, thuciamna kiptakin a len kote’ Pasian aw, Assiria kumpite’ hun a kipan tuni dongin ka kumpite uh, ka uliante uh, ka siampite uh, ka sanggamte uh, ka pu ka pate uh le ko mi khempeuh tungah hong tung gimnate hong neu ngaihsutsak kei in. </VERS>
            <VERS vnumber="33"> Kote tungah hong tungsa thu khempeuh ah nang a thutang na hi a, nang citakin a om na hi a, kote a khial gamtatkha ka hi uh hi. </VERS>
            <VERS vnumber="34"> Ka kumpite uh, ka uliante uh, ka siampite uh le ka pu ka pate un nangma thukham zui lo uh a, amaute tungah na piak ahi na thupiaknate le na hilh kholhnate zong don lo uh hi. </VERS>
            <VERS vnumber="35"> Amaute tungah na piak gamzai lei hoihah omin, amaute tungah na piak hauhna lianpi tawh nuamsa-in amau’ kumpite’ khutnuai-ah a om laitak nangawnun amaute in nangma na hong sem lo uh a, a gamtat hoih lote uh nusia lo uh hi. </VERS>
            <VERS vnumber="36"> Tu-in kote sal ka hi uh hi. Ka pu ka pate un a leitang pan a piangte ne-in a na hoih khempeuhte nuamtakin a ngah nadingun na piak gam hih lai munah kote sal ka hi ta uh hi. </VERS>
            <VERS vnumber="37"> Tu-in leitang tunga piang khempeuh pen kote’ mawhna hangin kote’ tungah nong koih kumpite tungah tung ta hi. Tua kumpite in kote tungah thu hong nei-in, ka ganhingte uh a ut utun hong hihsak uh a, kote lungkham mahmahin ka om uh hi,’ ci un,” a ci uh hi.
            </VERS>
            <VERS vnumber="38"> Hih thute khempeuh hangin a kip thuciamna khat bawlin lai-in ka gelh uh a, ka uliante uh, ka Levi mite uh le ka siampite un zong tua lai tungah a min uh a gelh uh hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Tua lai tungah a min a gelh masa mite a masa pen Hilkiah’ tapa, gam ukpa Nehemiah hi a, tua ciangin Zedekiah in zom hi. Tua ciangin
            </VERS>
            <VERS vnumber="2"> Seraiah, Azariah, Jeremiah, </VERS>
            <VERS vnumber="3"> Pashhur, Amariah, Makhijah, </VERS>
            <VERS vnumber="4"> Hattush, Shebaniah, Maluk, </VERS>
            <VERS vnumber="5"> Harim, Meremoth, Obadiah, </VERS>
            <VERS vnumber="6"> Daniel, Ginnethon, Baruk, </VERS>
            <VERS vnumber="7"> Meshullam, Abiah, Mijamin, </VERS>
            <VERS vnumber="8"> Maaziah, Bigai le Shemaiah in gelh uh hi.
            </VERS>
            <VERS vnumber="9"> Azaniah’ tapa Jeshua, Henadad-te beh Binnui, Kadmiel, </VERS>
            <VERS vnumber="10"> Shebaniah, Hodiah, Kelita, Pelaiah, Hanan, </VERS>
            <VERS vnumber="11"> Mika, Rehob, Hashabiah, </VERS>
            <VERS vnumber="12"> Zakkur, Sherebiah, Shebaniah, </VERS>
            <VERS vnumber="13"> Hodiah, Bani le Beninu ahi uh hi.
            </VERS>
            <VERS vnumber="14"> Parosh, Pahathmoab, Elam, Zattu, Bani, </VERS>
            <VERS vnumber="15"> Bunni, Azgad, Bebai, </VERS>
            <VERS vnumber="16"> Adonijah, Bigvai, Adin, </VERS>
            <VERS vnumber="17"> Ater, Hezekiah, Azzur, </VERS>
            <VERS vnumber="18"> Hodiah, Hashum, Bezai, </VERS>
            <VERS vnumber="19"> Harif, Anathoth, Nebai, </VERS>
            <VERS vnumber="20"> Magpiash, Meshullam, Hezir, </VERS>
            <VERS vnumber="21"> Meshezabel, Zadok, Jaddua, </VERS>
            <VERS vnumber="22"> Pelatiah, Hanan, Anaiah, </VERS>
            <VERS vnumber="23"> Hoshea, Hananiah, Hasshub, </VERS>
            <VERS vnumber="24"> Halohesh, Piha, Shobek, </VERS>
            <VERS vnumber="25"> Rehum, Hashabnah, Maaseiah, </VERS>
            <VERS vnumber="26"> Ahiah, Hanan, Anan, </VERS>
            <VERS vnumber="27"> Maluk, Harim le Baanah-te ahi uh hi.
            </VERS>
            <VERS vnumber="28"> A omlai Israel mite, siampite, Levi mite, kongcingte, lasate, biakinn nasemte, a zite a tapate le a tanute, thu teltheihna a nei, Pasian’ thukham hangin gamdang mite panin a tuam om mi khempeuh in </VERS>
            <VERS vnumber="29"> a sanggam uh ahi amau’ makaite pawmin, Pasian’ nasem Moses in a piak Pasian’ thukham zui-in, eite’ Topa ahi Topa’ thupiakna khempeuh, ama ngeinate le ama thukhamte a zuihna ding uh kiciamna a bawl uh hi. </VERS>
            <VERS vnumber="30"> Gamdang mite tungah i tanute i kha kei dinga, i tapate’ zi dingin zong i la kei ding hi. </VERS>
            <VERS vnumber="31"> Hih mite in Sabbath ni-in van ahi a, an ahi zongin hong zuak leh Sabbath ni le ni siangtho khat peuhpeuh ni-in i lei kei ding hi. Kum sagihna-a an piangte nusia-in tua kumin leiba khempeuh i maisak ding hi.
            </VERS>
            <VERS vnumber="32-33"> Eite’ Pasian’ biakinn-ah nasepna ding ahi Ompihna Anlum, a manmanin an tawh biakna, a manmanin meihal biakna, Sabbath ni, Khadet ni, a kiseh pawite, biakna letsongte le Israel mite’ tangin a kibawlsak ahi kilemna bawl nadingin mawhna hanga biaknate le i Pasian’ biakinn-ah sep ding a kisam dangte khempeuh ah zat dingin kum simin shekel khat seh thum ah khat piak ding ka kiciam uh hi. </VERS>
            <VERS vnumber="34"> Tua ciangin thukham sunga a kigelh bangin a kiseh hunin a kumkumin Topa eite’ Pasian’ biakna tau tungah cih dingin beh a banbanin i Pasian’ biakinn sungah sing a kitut nadingin siampite, Levi mite le ko mi vekpite in sing pua ding sehna ai ka san uh hi. </VERS>
            <VERS vnumber="35"> I leitang panin a piang anpalte le singgah kungte panin a gah masa khempeuh a kumkumin Topa’ biakinn-ah puak ding ka kiciam uh hi.
            </VERS>
            <VERS vnumber="36"> Thukham sunga kigelh mah bangin i Pasian’ biakinn-ah a om, i Pasian’ biakinn sungah na a sem siampite kiangah zong tapa upa pente le bawngte’ tacilte le ganhonte’ tacilte le tuuhonte’ tacilte paipih ding, </VERS>
            <VERS vnumber="37"> le annel lom meek masak pen siampite tungah puak ding le gah nei sing khempeuh panin a gah masa, sathau le leenggahzu thakte khempeuh i Pasian’ biakinn sung vankoihna-ah puak ding le lokhawhna khuaneute khempeuh ah sawm-ah-khat a kaikhawmte pen Levi mite ahih manin leitang panin sawm-ah-khat khempeuh Levi mite kiangah puak ding ka kiciam uh hi.
            </VERS>
            <VERS vnumber="38"> Levi mite in sawm-ah-khat a khop uh ciangin Aaron’ suan siampite tawh hih khawm ding uh hi. Tua ciangin Levi mite in i Pasian’ biakinn sunga vankoihna a kilawm mun inndeite-ah sawm-ah-khat a ngah uh sung pan sawm-ah-khat puaksawn ding uh hi. </VERS>
            <VERS vnumber="39"> Bang hang hiam cih leh biakinn umlebeelte a kikoihna inndeite le na a sem siampite, kongcingte le lasate a giahna inndeite-ah Israel mite le Levi mite in a kipia ante, leenggahzu le sathaute a paipih ding uh ahi hi. Eite’ Pasian’ biakinn kin loin i om kei ding hi.</VERS>
        </CHAPTER>
        <CHAPTER cnumber="11">
            <VERS vnumber="1"> Tua ciangin Jerusalem-ah mi makaite teeng uh hi. Tua lo midang teng, amau’ lak pan mi sawm-ah-khat, khuapi siangtho Jerusalem-ah a teeng ding aisanna tawh kiteel uh a, a omlai mi sawmah kuate ahihleh khuapi dangte-ah om uh hi. </VERS>
            <VERS vnumber="2"> Tua hi a, sawl lohin, Jerusalem-ah amau’ thu-in a teeng tawm nuam khempeuhte mipi in pakta uh hi.
            </VERS>
            <VERS vnumber="3"> Hih a nuai-ate pen Jerusalem-a a teeng a uksawn ukpite ahi uh hi. Ahi zongin Judah khuapi dangte-ah Israel midangte, siampite, Levi mite, biakinn nasemte le Solomon’ nasemte’ suanlekhakte teeng uh a, amau’ neihsa, amau’ khuapi ciatah teeng uh hi. </VERS>
            <VERS vnumber="4"> Judah minam le Benjamin minam sung panin mi pawlkhat zong Jerusalem-ah teeng uh hi. Perez’ suan Mahalalel, a tapa Shefatiah, a tapa Amariah, a tapa Zekhariah, a tapa Uzziah, a tapa Athaiah’ suante, </VERS>
            <VERS vnumber="5"> le Shelah’ suan Zekhariah, a tapa Joiarib, a tapa Adaiah, a tapa Hazaiah, a tapa Kolhozeh, a tapa Baruk, a tapa Maaseiah’ suante ahi uh hi. </VERS>
            <VERS vnumber="6"> Jerusalem-ah a teeng Perez’ suante khempeuh galhang mi zali sawmguk le giat a pha uh hi.
            </VERS>
            <VERS vnumber="7"> Jeshaiah’ tapa Ithiel, a tapa Maaseiah, a tapa Kolaiah, a tapa Pedaiah, a tapa Joed, a tapa Meshullam, a tapa Sallu’ suante, </VERS>
            <VERS vnumber="8"> le a beh Gabbai le Sallai hi uh a, mi zakua sawmnih giat pha uh hi. </VERS>
            <VERS vnumber="9"> Zikri’ tapa Joel pen amau’ mapi hi a, Hassenuah’ tapa Judah pen khuapi uk a nihna pa ahi hi.
            </VERS>
            <VERS vnumber="10-11"> Pasian’ biakinn a uk Ahitub’ tapa Meraioth, a tapa Zadok, a tapa Meshullam, a tapa Hilkiah, a tapa Seraiah, a tapa Joiarib, a tapa Jedaiah le Jakhin, </VERS>
            <VERS vnumber="12"> le inn nasep a sem a behte hi uh a, mi zagiat sawmnih le nih pha uh hi. Tua ciangin Malkhijah’ tapa Pashhur, a tapa Zekhariah, a tapa Amzi, a tapa Pelaliah, a tapa Jehoram, a tapa Adaiah, </VERS>
            <VERS vnumber="13"> le beh lutang ahi a beh dangte hi a, mi zanih sawmlinih pha uh hi. Tua ciangin Immer’ tapa Meshillemoth, a tapa Ahzai, a tapa Azarel, a tapa Amashsai, </VERS>
            <VERS vnumber="14"> le a thahat a vanglian a behte hi a, mi zakhat sawmnih le giat pha uh a, Haggedolim’ tapa Zabdiel pen amau’ mapi ahi hi.
            </VERS>
            <VERS vnumber="15"> Bunni’ tapa Hashabiah, a tapa Azrikam, a tapa Hasshub, a tapa Shemaiah, </VERS>
            <VERS vnumber="16"> le Pasian’ biakinn pualam nasep a uk, Levi mite’ ukpite ahi Shabbethai, Zozabad, </VERS>
            <VERS vnumber="17"> le lungdam koh thungetna patkhiat ding a makai Asaf, a tapa Zabdi, a tapa Mika, a tapa Mattaniah le a sanggamte lakah a nihna ahi Bakbukiah le Jeduthun’ tapa Galal, a tapa Shammua, a tapa Abda’ suante beh ahi uh hi. </VERS>
            <VERS vnumber="18"> Khuapi siangtho sungah Levi mi a om khempeuh mi zanih sawmgiat le li a pha uh hi.
            </VERS>
            <VERS vnumber="19"> Akkub, Talmon le a behte hi uh a, mi zakhat sawmsagih nih pha uh hi.
            </VERS>
            <VERS vnumber="20"> A omlai Israel-te, siampite le Levi mite ahihleh Judah khuapi dangte-ah amau’ luah leitang ciatah teeng uh hi. </VERS>
            <VERS vnumber="21"> Ahi zongin biakinn nasemte ahihleh Ofel mualbo-ah teeng uh a, Ziha le Gishpa in amaute a uk uh hi.
            </VERS>
            <VERS vnumber="22"> Jerusalem-a Levi mite ukin Pasian’ biakinn nasepna a vaan pa pen Mika’ tapa Mattaniah, a tapa Hashabiah, a tapa Bani, a tapa Uzzi hi a, amah pen lasa Asaf suante sung pan ahi hi. </VERS>
            <VERS vnumber="23"> Tuate beh in kumpipa’ thupiakna tawh na sem uh a, tua lasate in nisimin na a sep ding uh kisam hi. </VERS>
            <VERS vnumber="24"> Tua ciangin Judah’ tapa Zerah, a tapa Meshezabel, a tapa Pethahiah pen mite tawh kisai zum thu khempeuh ah kumpipa’ zat pen ahi hi.
            </VERS>
            <VERS vnumber="25"> Khuaneute le a kiima lote tawh kisai-in: Mi pawlkhatte’ tenna pen Kiriatharba le a khuaneute, Dibon le a khuaneute, Jekabzeel le a khuaneute, </VERS>
            <VERS vnumber="26"> Jeshua, Moladah, Bethpelet, </VERS>
            <VERS vnumber="27"> Hazarshual, Beersheba le a khuaneute, </VERS>
            <VERS vnumber="28"> Ziklag, Mekonah le a khuaneute, </VERS>
            <VERS vnumber="29"> Enrimmon, Zorah, Jarmuth, </VERS>
            <VERS vnumber="30"> Zanoah, Adullam le a khuaneute, Lakhish le a lote le Azekah le a khuaneute ahi hi. Tua hi a, amaute pen Beersheba panin Hinnom Kuam dongah teeng uh hi. </VERS>
            <VERS vnumber="31"> Tua ciangin Geba, Mikmash, Aija, Bethel le a khuaneute, </VERS>
            <VERS vnumber="32"> Anathoth, Nob, Ananiah, </VERS>
            <VERS vnumber="33"> Hazor, Ramah, Gittaim, </VERS>
            <VERS vnumber="34"> Hadid, Zeboiim, Neballat, </VERS>
            <VERS vnumber="35"> Lod, Ono le Geharashim khuate-ah Benjamin mite teeng uh hi. </VERS>
            <VERS vnumber="36"> Tua ciangin Judah gam a Levi mite pawlkhat Benjamin gamah kigawm hi.
            </VERS>
        </CHAPTER>
        <CHAPTER cnumber="12">
            <VERS vnumber="1"> Shealtiel’ tapa Zerubbabel le Jeshua tawh a hong ciahkik siampite le Levi mite: Seraiah, Jeremiah, Ezra, </VERS>
            <VERS vnumber="2"> Amariah, Maluk, Hattush, </VERS>
            <VERS vnumber="3"> Shekaniah, Rehum, Meremoth, </VERS>
            <VERS vnumber="4"> Iddo, Ginnethoi, Abijah, </VERS>
            <VERS vnumber="5"> Mijamin, Maadiah, Bigah, </VERS>
            <VERS vnumber="6"> Shemaiah, Joiarib, Jedaiah, </VERS>
            <VERS vnumber="7"> Sallu, Amok, Hikiah le Jedaiah te ahi uh hi. Hihte pen Jeshua hun lai-in siampite le a sanggamte uh lakah a ukpite ahi uh hi.
            </VERS>
            <VERS vnumber="8"> Jeshua, Binnui, Kadmiel, Sherebiah, Judah le Mattaniah hi a, Mattaniah in a sanggamte tawh lungdamkohna late a uk hi. </VERS>
            <VERS vnumber="9"> Tua ciangin a sanggamte uh Bakbukiah le Unno in amaute tawh kigal sai-in omin a dawng uh hi.
            </VERS>
            <VERS vnumber="10"> Tua hi a, Jeshua pen Joiakim’ pa, Joiakim pen Eliashib’ pa, Eliashib pen Joiada’ pa, </VERS>
            <VERS vnumber="11"> Joiada pen Jonathan’ pa, Jonathan pen Jaddua’ pa ahi hi.
            </VERS>
            <VERS vnumber="12"> Tua ciangin Joiakim hun lai-in beh lutang ahi siampite: Seraiah suante sung panin Meraiah, Jeremiah suante sung panin Hananiah,
            </VERS>
            <VERS vnumber="13"> Ezra suante sung panin Meshullam, Amariah suante sung panin Jehohanan,
            </VERS>
            <VERS vnumber="14"> Malukhi suante sung panin Jonathan, Shebaniah suante sung panin Josef,
            </VERS>
            <VERS vnumber="15"> Harim suante sung panin Adna, Meraioth suante sung panin Helkai,
            </VERS>
            <VERS vnumber="16"> Iddo suante sung panin Zekhariah, Ginnethon suante sung panin Meshullam,
            </VERS>
            <VERS vnumber="17"> Abijah suante sung panin Zikri, Miniamin suante sung panin, Moadiah suante sung panin Piltai,
            </VERS>
            <VERS vnumber="18"> Bilgah suante sung panin Shammua, Shemaiah suante sung panin Jehonathan,
            </VERS>
            <VERS vnumber="19"> Joiarib suante sung panin Mattenai, Jedaiah suante sung panin Uzzi,
            </VERS>
            <VERS vnumber="20"> Sallai suante sung panin Kallai, Amok suante sung panin Eber,
            </VERS>
            <VERS vnumber="21"> Hilkiah suante sung panin Hashabiah, Jedaiah suante sung panin Nethanel ahi uh hi.
            </VERS>
            <VERS vnumber="22"> Eliashib, Joiada, Johanan le Jaddua-te’ hun lai-a beh lutangte le siampite ahihleh Persia kumpipa Darias hun ciang dong Khang Tangthu Laibu sungah kiciamteh hi. </VERS>
            <VERS vnumber="23"> Levi mite beh sung panin beh lutangte pen Eliashib’ tupa Johanan’ hun ciang dong Khang Tangthu Laibu sungah kigelh hi.
            </VERS>
            <VERS vnumber="24"> Tua ciangin Levi mi ukpite: Hashabiah, Sherebiah, Jeshua, Binnui le Kadmiel hi uh a, Pasian’ mi David’ thupiakna bangin a banbanin phatna la a sa ding le lungdamna a ko dingin a sanggamte uh tawh na a sem ding uh ahi hi. </VERS>
            <VERS vnumber="25"> Mattaniah, Bakbukiah, Obadiah, Meshullam, Talmon le Akkub-te pen vankoihna kongpite a cing kongcingte ahi uh hi. </VERS>
            <VERS vnumber="26"> Hih pen Jozadak’ tapa Jeshua, a tapa Joiakim’ hun le gam ukpa Nehemiah le siampi hi-in lai thei pa zong ahi Ezra-te’ hun lai-a vaihawmna ahi hi.
            </VERS>
            <VERS vnumber="27"> Tua ciangin amaute in daltuahte, harp lasaknate le laiza lasaknate tawh lungdam ko-in la sa-in lungdamna tawh kulhpi apna a bawl dingin Jerusalem-ah hong pai theih nadingun Levi mite a omna khempeuh uhah a zong uh hi. </VERS>
            <VERS vnumber="28"> Tua hi a, Jerusalem kiim le Netofah mite’ khuaneute panin Levi mi lasate hong kikaikhawm uh hi. </VERS>
            <VERS vnumber="29"> Bethgilgal khua le Geba kiimnai le Bethazmaveth khua panin zong hong pai uh hi. Bang hang hiam cih leh lasate pawl in Jerusalem kiimah amau adingin khuaneute sat uh hi. </VERS>
            <VERS vnumber="30"> Tua ciangin siampite le Levi mite amau mah kisiansuah tawm uh a, tua khit ciangin mite le kongpite le kulhpi a siansuah uh hi.
            </VERS>
            <VERS vnumber="31"> Tua ciangin khuapi kulhzangah Judah mi uliante ka paipih a, lampai kawmin lungdamna a ko dingin pawl lian nih ka seh hi. Kulhzang panin pawlkhatte taklam manawhin Nin Kongpi lamah a pai uh hi. </VERS>
            <VERS vnumber="32"> Tuate’ nungah Hoshaiah le Judah uliante kimkhat, </VERS>
            <VERS vnumber="33"> le Azariah, Ezra, Meshullam, </VERS>
            <VERS vnumber="34"> Judah, Benjamin, Shemaiah le Jeremiah, </VERS>
            <VERS vnumber="35"> le siampi pawlkhat: Asaf, a tapa Zakkur, a tapa Mikaiah, a tapa Mattaniah, a tapa Shemaiah, a tapa Jonathan, a tapa Zekhariah, </VERS>
            <VERS vnumber="36"> le ama behte Shemaiah, Azarel, Gilalai, Maai, Nethanel, Judah le Hanani-te, Pasian’ mi David’ lasakna nate tawh pai uh a, tuate lakah lai thei pa Ezra masa hi. </VERS>
            <VERS vnumber="37"> Tuinak Kongpi panin kulh kahtohna David khuapi kahlei-ah paito-in, David’ inn khengin nisuahna lam manawhin Tui Kongpi dongah pai uh hi.
            </VERS>
            <VERS vnumber="38"> Lungdamna a ko a pawldang khat pen veilam manawhin pai uh a, mi a kimkhat tawh amaute ka zui hi. Kulh tungah pai-in Meikhuk Tausang pan Kulh Zai-ah </VERS>
            <VERS vnumber="39"> tua panin Efraim Kongpi, tua ciangin Jeshanah Kongpi, tua ciangin Ngasa Kongpi, tua ciangin Hananel Tausang, tua ciangin Za Khat Tausang, tua ciangin Tuu Kongpi-ah pai uh a, tua ciangin Thong Kongpi-ah khawl uh hi. </VERS>
            <VERS vnumber="40"> Tua hi a, lungdamna a ko hih pawl nihte, Pasian’ biakinn hong tung uh a, uliante pawlkhat le kei ka omkhawm uh hi. </VERS>
            <VERS vnumber="41"> Tua ciangin siampi Eliakim, Maaseiah, Miniamin, Mikaiah, Elioenai, Zekhariah le Hananiah-te a peengkulte uh tawh om uh a, </VERS>
            <VERS vnumber="42"> Maaseiah, Shemaiah, Eleazar, Uzzi, Jehohanan, Malkhijah, Elam le Ezer zong a om uh hi. Tua hi a, Jezrahiah makai-in lasate in la sa uh hi. </VERS>
            <VERS vnumber="43"> Pasian in nakpitakin amaute lungdamsak ahih manin amaute in tua ni-in biakpiakna lian tampi pia-in lungdam uh a, numei naupangte zong lungdam uh hi. Tua hi a, Jerusalem khua sunga lungdamna awging gamlapi pek pan nangawnin kiza hi.
            </VERS>
            <VERS vnumber="44"> Tua ciangin khuapite’ kiimah lo omte panin a golna le a neuna tawh kizui-in siampite le Levi mite adingin thukham sunga om bangin a kaihkhop ding uh a kipia nate, anpalte le sawm-ah-khatte a koihna ding uh vankoihna innte a uk dingin mi kiseh hi; bang hang hiam cih leh siampite le Levi mite’ nasepna hangin Judah mi khempeuh lungdam mahmah uh hi. </VERS>
            <VERS vnumber="45"> Tua hi a, David le a tapa Solomon’ thupiakna tawh kizui-in lasate le kongcingte mah bangin amaute in amau’ Pasian’ nasepte le siansuah nasep a sem uh hi. </VERS>
            <VERS vnumber="46"> Bang hang hiam cih leh David’ hun lai-in lasate a ukpi le phatna le lungdamkohna a makai-in Asaf om hi. </VERS>
            <VERS vnumber="47"> Zerubbabel le Nehemiah’ hun lai-in Israel mite khempeuh in lasate le kongcingte adingin a nisim tanh uh pia uh a, amaute in Levi mite ading tuamkoih uh hi. Tua ciangin Levi mite in Aaron suante adingin tuamkoihsawn leuleu uh hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Tua ciangin amaute in mipi’ zakin Moses’ laibute sim uh a, Pasian’ mite’ kikhopna-ah Ammon mi le Moab mite a kihel ngei loh nading thu kiphawk khia hi; </VERS>
            <VERS vnumber="2"> bang hang hiam cih leh amaute in anletui tawh Israel mite na dawn lo uh a, amaute a samsia dingin Balaam cial zawsop uh hi. Ahi zongin i Pasian in tua samsiatna thupha-in hong heisak hi.  </VERS>
            <VERS vnumber="3"> Mite in hih thukham a zak uh ciangin Israel mite lak panin gamdang suan peuhmah khen khia uh hi.
            </VERS>
            <VERS vnumber="4"> Ahi zongin tua hun ma-in, i Pasian’ biakinn sunga vankoihna inndeite a uk dingin a kiseh, Tobiah tawh a kimeltheih siampi Eliashib in, </VERS>
            <VERS vnumber="5"> Levi mite, lasate le kongcingte tungah piak dingin a kisawl an tawh biakna, paknamtui, umlebeelte, sawm-ah-khat a kipia an, leenggahzu le sathau le siampite adingin a kipia nate a koihna ngei uh inndei lianpi khat, Tobiah adingin bawlsak hi. </VERS>
            <VERS vnumber="6"> Babylon kumpipa Artakzaksis in a uk kum sawmthum le nihna kumin ama kiangah pai ka hih manin hih thu a pian laitakin Jerusalem-ah ka om kei hi. Tawlkhat khit ciangin kumpipa kiangah a khuan ka ngen a, </VERS>
            <VERS vnumber="7"> Jerusalem-ah ka ciahkik hi. Tua ciangin Tobiah adingin Pasian’ biakinn huang sungah inndei khat a vaihawmsakna thu, Eliashib’ gamtat hoih lohna ka phawkkhia hi. </VERS>
            <VERS vnumber="8"> Hih thu-ah lungkim het lo ka hih manin inndei sung panin Tobiah’ van teng ka lawn khia hi. </VERS>
            <VERS vnumber="9"> Tua ciangin tua inndei a siansakna ding uh le Pasian’ biakinn-a umlebeelte, an tawh biakna le paknamtui a koihkik nadingun thu ka pia hi.
            </VERS>
            <VERS vnumber="10"> Levi mite’ ngah dingte amau’ tungah kipia lo ahih manin Levi mite le lasate in a nasep ngeite uh nusia-in a lote uhah na a sepna uh zong ka phawkkhia hi. </VERS>
            <VERS vnumber="11"> Tua ahih ciangin uliante tungah ka lungkim kei a, “Bang hangin Pasian’ biakinn kinusiacip ahi hiam?” ka ci hi. Tua hi a, amaute kaikhawmkikin amau’ sepna ngei mun ciatah ka pangsakkik hi. </VERS>
            <VERS vnumber="12"> Tua ciangin Judah mite khempeuh in an, leenggahzu le sathau sung pan sawm-ah-khat hong paipihin vankoihna innte-ah hong tun uh hi. </VERS>
            <VERS vnumber="13"> Tua ciangin tua vankoihna innte a kem dingin siampi Shelemiah, lai thei Zadok le Levi mi Pedaiah le amaute a huh dingin Mattaniah’ tapa Zakkur, a tapa Hanan ka seh hi; bang hang hiam cih leh amaute mi muanhuai ahi uh hi. Amau’ nasep pen a sanggamte uh tungah amau’ tanh ciat uh a hawm khia ding uh ahi hi. </VERS>
            <VERS vnumber="14"> Ka Pasian aw, hih thu tawh kisai-in kei hong phawk inla, ka Pasian’ biakinn le a nasep nadingin ka sepsa gamtat hoihte maimangsak kei in.
            </VERS>
            <VERS vnumber="15"> Tua hun lai-in Judah gam sungah mite in Sabbath ni-in leenggah sukin, a khawhsate uh khawmin late tungah suanin, leenggah, thei le van namkim, Sabbath ni-in Jerusalem-ah hong puakna ka mu hi. Tua ni-in na a zuakna uh hangin ka lungkim lohna amaute tungah ka gen hi. </VERS>
            <VERS vnumber="16"> Jerusalem khua sunga teeng Taia khuamite in zong ngasa le van namkim hong paipihin Judah mite tung le Jerusalem khua sungah Sabbath ni-in zuak uh hi. </VERS>
            <VERS vnumber="17"> Tua ciangin Judah uliante tungah lungkim loin amaute kiangah, “Bang hangin hih bangin hoih lohna gamta-in Sabbath ni ninsak ngam na hi uh hiam? </VERS>
            <VERS vnumber="18"> Na pu na pate uh tu-a bang teekin a gamtat manin eite tung le hih khuapi tungah hih bang siatna khempeuh hong tung hi lo ahi hiam? Tua hinapi-in note in Sabbath ni nitsakna tawh Israel tungah hehna tam zaw na tungsak uh hi,” ka ci hi.
            </VERS>
            <VERS vnumber="19"> Tua hi a, Sabbath ni ding khuamial ciangin kongpite a kikhakna ding ka sawl a, Sabbath bei khit mateng a kihon loh nadingin thu ka pia hi. Tua ciangin, Sabbath ni-in khua sungah van hong kilutpih loh nadingin kongpite a cing dingin ka nasemte pawlkhat ka koih hi. </VERS>
            <VERS vnumber="20"> Tua ahih manin sumbukte le na nam tuamtuam a zuakte, khatvei nihvei khawng Jerusalem khua pualamah giak uh hi. </VERS>
            <VERS vnumber="21"> Ahi zongin amaute hilhkholin amaute kiangah, “Bang hangin kulh gei-ah giak na hi uh hiam? Nong giahkik uhleh note tungah thu kong bawl ding hi,” ka ci hi. Tua hun a kipanin Sabbath ni-in amaute hong pai nawn lo uh hi. </VERS>
            <VERS vnumber="22"> Tua ciangin Sabbath ni a siangtho-in a omsak theih nadingun amaute kisiansuah tawmin kongpite hong cin nadingun Levi mite ka sawl hi. Ka Pasian aw, hih thu-ah zong hong phawk inla, na itna tawh kizui-in siatna panin kei hong pengsak in.
            </VERS>
            <VERS vnumber="23"> Tua hun lai mahin zong Judah mite in Ashdod numei, Ammon numei le Moab numeite a tenpihna, </VERS>
            <VERS vnumber="24"> le a tate uh kimkhat in Ashdod kampau a zatna le Judah kampau zang thei loin, amau pau ciat bek a zat theihna thu ka mu khia hi. </VERS>
            <VERS vnumber="25"> Amaute tai gawpin ka samsia a, pawlkhat satin a sam uh ka bawhsak gawp hi. Tua ciangin Pasian’ min tawh amaute ka kiciamsak a, “Note in amau’ tapate’ zi dingin na tanute uh na pia kei ding uh a, na tapate uh zi ding ahi a, nomau’ zi dingin ahi zongin amaute’ tanu na la kei ding uh hi. </VERS>
            <VERS vnumber="26"> Israel kumpipa Solomon zong tua bang numeite’ hangin khial hi lo ahi hiam? Minam tampite lakah amah tawh a kibang kumpi khat zong om lo a, ama Pasian in amah itin, Israel khempeuh tungah kumpi-in amah koih hi; ahi ta zongin gamdang numeite in amah nangawn khialsak zo hi. </VERS>
            <VERS vnumber="27"> Tua ahih ciangin Solomon aw, nangma gamtatnate hong zui-in, gamdang numeite tenpihna tawh hih siatna lian khempeuh gamta-in i Pasian tungah hong zuautat ding ka hi uh hiam?” ka cisak hi.
            </VERS>
            <VERS vnumber="28"> Siampi lianpen pa Eliashib’ tapa Jehoiada’ tapate khat pen Horonaim khuami Sanbalat’ makpa na hi hi. Tua ahih manin keima kiang panin amah ka hawl khia hi. </VERS>
            <VERS vnumber="29"> Ka Pasian aw, amaute in siampi nasepna le siampite le Levi mite’ thuciamna siasak uh ahih manin amaute thei ta in.
            </VERS>
            <VERS vnumber="30"> Tua bangin gamdang tawh a kizom nate khempeuh panin amaute ka siangsak a, siampite le Levi mite a nasep ngei mah uhah ka semsakkik hi. </VERS>
            <VERS vnumber="31"> Tua ciangin a kiseh hunin zat dingin cih ding sing tawh biakna le anpal tawh biakna ding ka vaihawmsak hi. Ka Pasian aw, a hoih lamin kei hong phawk in.</VERS>
        </CHAPTER>
    </BIBLEBOOK>
    <BIBLEBOOK bnumber="17" bname="Esther" bsname="EST">
        <CHAPTER cnumber="1">
            <VERS vnumber="1"> Hih lai-a kigelh thupiangte pen India gam panin Ethiopia gam dong, gamneu zakhat sawmnih le sagih a uk Ahasueras’ hun lai-a piang thu ahi hi. </VERS>
            <VERS vnumber="2"> Hih hun laitakin kumpi khua ahi Susa khuapi sunga kumpi tokhom tungah amah tu hi. </VERS>
            <VERS vnumber="3"> Ama uk a kum thumna kumin ama nuai-a a uliante khempeuh le a nasemte adingin pawi khat bawlsak hi. Ama khutnuai-a om Persia le Media galkapmaangte le ama nuai-a uliante le ama nuai-ah gam a uksawnte a om laitakin, </VERS>
            <VERS vnumber="4"> a kumpi gam hauhna le ama thupi ziazuana ni tampi sung, ni za le ni sawmgiat sung tak a lak hi.
            </VERS>
            <VERS vnumber="5"> Hih pawi hun a bei khit ciangin kumpi khua Susa khuapi sunga om milian mineu mi khempeuh adingin kumpipa in pawi khat a bawl hi. Tua pawi pen kumpi inn huang sungah kibawl a, ni sagih sung kibawl hi. </VERS>
            <VERS vnumber="6"> Tua huang sungah suangkang khuamte kiphut a, khau malneu le khau dupsan tawh ngun kualte-ah kikhihin a kikhai dalna puanpakte kikhungin, suangmanpha a san, a dum, a kang le a vom, a nam tuamtuamte kizangin a kizem suangphah kiphah tungah kham le ngun kibawl lupnate kikoih hi. </VERS>
            <VERS vnumber="7"> Kham hai nam tuamtuamte tawh zu kihawm a, kumpipa’ hauhna tawh kituakin deihdeihin zu kizang hi. </VERS>
            <VERS vnumber="8"> Tua lai-ah zu nekna zia pen kihah piak cih om lo hi; bang hang hiam cih leh mi khempeuh in amau’ duh zahzah bek a neksakna ding uh kumpipa in a nuai-a a uliante thu pia hi. </VERS>
            <VERS vnumber="9"> Tua banah Kumpinu Vashti in zong numeite adingin Kumpipa Ahasueras’ inn sung mahah pawi khat a bawl hi.
            </VERS>
            <VERS vnumber="10-11"> A ni sagih ni, zunekna hangin a lung a nop ciangin kumpipa in ama na a sem innsungmaang sagihte Mehuman, Biztha, Harbona, Bigtha, Abagtha, Zethar le Karkas-te sam a, mite le uliante mai-ah Kumpinu Vashti a melhoihna a lah theih nadingin a kumpi lukhu khusa-in ama kiangah a paipih nadingun a sawl hi; bang hang hiam cih leh tua nu a mel a hoih takpi mah ahi hi. </VERS>
            <VERS vnumber="12"> Ahih hangin Kumpinu Vashti in innsungmaangte’ thupuak kumpipa’ sapna a nial hi. Hih a nialna thu-ah kumpipa heh mahmah a, a hehna hangin a sin so hi.
            </VERS>
            <VERS vnumber="13"> Tua ciangin kumpipa in upadi siam a mipilte thu dong hi. Bang hang hiam cih leh upadi le biakna lam thu theite khempeuh thu dot pen kumpipa’ zat ngei khat ahi hi. </VERS>
            <VERS vnumber="14"> Ama gei nai pen ah a tu mite pen Persia le Media gam ulian sagihte ahi Karshena, Shethar, Admatha, Tarshish, Meres, Marsena le Memukan-te hi uh a, kumpipa kiangah a hawh thei, kumpi gam sungah ulian pente ahi uh hi. </VERS>
            <VERS vnumber="15"> “Inn sung mangte’ tungtawnin keimah kumpi Ahasueras’ thupiakna bangin Kumpinu Vashti gamta lo ahih manin Kumpinu Vashti tungah upadi tawh kizui-in bangci kihih ding ahi hiam?” a ci hi.
            </VERS>
            <VERS vnumber="16"> Tua ciangin kumpipa le uliante’ zakin Memukan in dawng a, “Kumpinu Vashti khial hi; kumpipa tung bek hi loin Kumpipa Ahasueras’ ukna gam sung khempeuha om uliante le mi khempeuh tungah zong a khial ahi hi. </VERS>
            <VERS vnumber="17"> Kumpinu’ gamtatna thu numei dangte khempeuh in thei ding uh a, hih thu hangin numeite in a pasalte uh simmawh ding uh a, amaute in, ‘Kumpipa Ahasueras in ama kiangah a pai dingin Kumpinu Vashti thu pia napi-in pai lo hi,’ ci ding uh hi. </VERS>
            <VERS vnumber="18"> Hih banga kumpinu’ gamtatna thu a za Persia le Media gam numei liante in kumpipa nuai-a uliante tungah tuni mahmahin hih thu gen ding uh a, kisimmawhna le kizahtak lohna tampi piangsak ding hi. </VERS>
            <VERS vnumber="19"> Kumpipa in hoih na sak leh, kumpi thupiakna khat paisak inla, Kumpipa Ahasueras’ mai-ah Vashti a kilakkik nawn loh nadingin a kikhelkik ngei nawn lo ding Persia mite le Media mite’ upadi sungah gelhsak in. Tua ciangin amah sangin a kilawm zaw numei khat ama za luahsak in. </VERS>
            <VERS vnumber="20"> Tua banga kumpipa’ thupiakna thu kumpi gam sung khempeuh ah a kizak ciangin numei khempeuh in a neu a lian amau’ pasal ciat zahtak ding uh hi,” a ci hi.
            </VERS>
            <VERS vnumber="21"> Kumpipa le uliante in hih ngaihsutna hoihsa uh a, Memukan’ gen bangin kumpipa a gamta hi. </VERS>
            <VERS vnumber="22"> Pasal khempeuh pen ama inn sung ukpa ahihna ding le ama kampau a kizuih kim nadingin kumpipa’ ukna gam khempeuh ah amau’ lai ciat le mi khempeuh tungah amau’ pau ciatin laikhakte kigelh hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Hih thu teng a pian khit, Kumpipa Ahasueras’ hehna a dam ciangin, amah in Vashti phawkin, Vashti’ gamtatna le amah tawh kisai-in a thupiakna zong thei hi. </VERS>
            <VERS vnumber="2"> Tua ahih ciangin kumpipa’ nasemte in ama kiangah, “Kumpipa adingin a melhoih nungak khangnote zongsak in. </VERS>
            <VERS vnumber="3"> Kumpi khua ahi Susa khuapi-a numeite’ omna-ah a melhoih nungak khangno khempeuh hong paipih nadingun na ukna gam tuamtuam khempeuh ah uliante sawl in. Tua numeite pen numeite a uk, kumpipa’ innsungmaang Hegai’ kep dingin ki-ap hen. Tua ciangin tua numeite tungah paknamtui tuamtuam kiguan hen. </VERS>
            <VERS vnumber="4"> Tua sung panin kumpipa’ deih bel nungak pen Vashti’ tangin kumpinu suak hen,” a ci uh hi. Kumpipa in hih ngaihsutna hoihsa a, tua bangin a gamta hi.
            </VERS>
            <VERS vnumber="5"> Tu-in kumpi khua Susa khuapi sungah Benjamin minam Kish, a tapa Shimei, a tapa Jair, a tapa Mordekai a kici Jew mi khat om hi. </VERS>
            <VERS vnumber="6"> Amah pen, Babylon kumpipa Nebukhadnezzar in Jerusalem panin Judah kumpipa Jekoniah tawh a lak galmatte lak a kihel khat ahi hi. </VERS>
            <VERS vnumber="7"> Amah in a innlak pate khat’ tanu, a min masa Hadassah, a nung ciangin Esther a kici, a khoi hi; bang hang hiam cih leh a nu le a pa om nawn lo hi. Tua numei melhoihin a ngaihbaang mahmah khat hi a, a nu le a pa a sih ciangin Mordekai in ama tanu dingin a lak ahi hi.
            </VERS>
            <VERS vnumber="8"> Kumpipa’ thupiakna kithei kimin, Hegai’ kep dingin ap dingin kumpi khua Susa khuapi-ah numei tampi hong kipaipih ciangin, numeite a uk Hegai’ tungah ap dingin kumpipa’ inn-ah Esther zong kipaipih hi. </VERS>
            <VERS vnumber="9"> Amah in tua nungak hoihsa-in pakta mahmah ahih manin paknamtuite le a annek ding pia pah a, kumpipa’ inn sung panin a kiteel nasem numei sagih zong guan a, amah le a nasem numeite’ tungah numeite’ omna a hoih pen mun a pia pah hi. </VERS>
            <VERS vnumber="10"> Mordekai in kham ahih manin Esther in ama namlephung gen khia lo hi. </VERS>
            <VERS vnumber="11"> Esther bangci om a, ama tungah bang piang hiam cih a theih nadingin numeite’ omna inntual mai-ah nisimin Mordekai va pai zel hi.
            </VERS>
            <VERS vnumber="12"> Numeite a kigin hun a vekpi-in kha sawm le nih sung hi a, sathau le myrrh paknamtui tawh kha guk sung kipuahin, paknamtui tuamtuamte le kipuahna dangte tawh kha guk sung mah kipuah uh hi. </VERS>
            <VERS vnumber="13"> Kigin kholhna hun cing a, Kumpipa Ahasueras’ kiangah numeite a pai ciangin numeite’ omna panin kumpipa’ inn-ah a deih peuhpeuh uh kikengsak hi. </VERS>
            <VERS vnumber="14"> Nitakin kumpipa kiangah va pai a, a zingsang ciangin numeite’ omna a mun dang khatah kiciahsak a, kumpipa’ zineute a uk, kumpipa’ innsungmaang Shaashgaz in kem hi. Kumpipa in a deihkik kei leh kumpipa kiangah paikik nawn lo a, kumpipa in a deih leh a minin kisamkik hi.
            </VERS>
            <VERS vnumber="15"> Mordekai in ama tanu dingin a lak a innlak pa Abihail’ tanu Esther pen kumpipa kiangah a pai ding hun a tun ciangin, numeite a uk kumpipa’ inn sung mangpa Hegai’ gen teng lobuang kizepna ding puan dang bangmah ngenthuah lo hi. Tu-in Esther a mu mi peuhmah in hoihsa kim uh hi. </VERS>
            <VERS vnumber="16"> Ama uk a kum sagihna, kha sawmna ahi Tebeth kha sungin kumpi inn sung Kumpi Ahasueras’ kiangah Esther a kipaipih ciangin, </VERS>
            <VERS vnumber="17"> kumpipa in ama numei dangte khempeuh sangin it zaw a, a nungak dangte khempeuh sangin limbawl zaw hi. Tua hi a, kumpi lukhu amah khusakin Vashti’ tangin kumpinu a suaksak hi. </VERS>
            <VERS vnumber="18"> Tua ciangin kumpipa in Esther pahtawina-in ama uliante le a nasem khempeuh adingin pawi lianpi khat a bawl hi. Amah in ama ukna gam khempeuh ah tua ni nasep khawlin zum a khakna ding uh zong thu zasak kim a, kumpipa min tawh a kilawm a kituak letsongte zong a hawm khia hi.
            </VERS>
            <VERS vnumber="19"> Tua hun sungin Mordekai in kumpi nasep a ngah hi. </VERS>
            <VERS vnumber="20"> Ama hilhna tawh kizui-in Esther in ama minam ahi a, a innkuan ahi zongin pulak lo hi. Mordekai’ kep sungin ama thu a man mah bangin tu-in zong Mordekai’ gen bangin gamta hi. </VERS>
            <VERS vnumber="21"> Ni khat, kumpi nasemin Mordekai a om hun sungin kongcing ahi kumpipa’ innsungmaangte Bigthana le Teresh heh uh a, Kumpipa Ahasueras thah ding a sawm uh hi. </VERS>
            <VERS vnumber="22"> Hih thu Mordekai in phawkin Kumpinu Esther kiangah ko a, Esther in Mordekai’ hong thupuak, ci-in kumpipa kiangah a gensawn hi. </VERS>
            <VERS vnumber="23"> A thu kikanin a manna a kitheih ciangin khuampite tungah tua mi nih tegel kikhailum hi. Hih thupiangte khempeuh kumpipa’ theihin Kumpi Gam Tangthu Laibu sungah kiciamteh hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Hih thute khit ciangin Kumpipa Ahasueras in Agag-te beh Hammedatha’ tapa Haman a za khangsak a, amah tawh a semkhawm ulian dangte khempeuh sangin a lian zaw-in a bawl hi. </VERS>
            <VERS vnumber="2"> Tua ahih ciangin kumpi huang sunga om kumpipa’ nasem khempeuh in Haman zahtak bawlin ama mai-ah kun uh hi; bang hang hiam cih leh tua banga a hih ding uh kumpipa in thu pia hi. Ahih hangin Mordekai pen amah zahtakna limin a mai-ah kun lo hi. </VERS>
            <VERS vnumber="3"> Tua ciangin kumpipa’ huang sunga om kumpipa’ nasemte in Mordekai kiangah, “Bang hangin kumpipa’ thupiak mang lo na hi hiam?” a ci uh hi. </VERS>
            <VERS vnumber="4"> Nisimin amaute in Mordekai kiangah gengen uh a, ahih hangin amah in mang nuam lo hi. Jew mi ahihna thu amaute kiangah gen khin ahih manin tua banga ama nialna a kimang ding mah ahi hiam cih a theih nadingun Haman kiangah a thu ko uh hi. </VERS>
            <VERS vnumber="5"> Ama mai-ah Mordekai a kun lohna, amah a zahtakbawl lohna a theih ciangin Haman nak heh mahmah hi. </VERS>
            <VERS vnumber="6"> Amah in Mordekai’ mipihte a theih ciangin amah bek suktaak sa lo a, Ahasueras’ kumpi gam sung khempeuh ah a om Jew mi khempeuh, Mordekai le a minam buppi-in a suksiat theih nading lampi a zong hi.
            </VERS>
            <VERS vnumber="7"> Kumpi Ahasueras’ uk a kum sawm le kum nihna, a kha masa pen ahi Nisan kha a kipanin a ni ni, a kha kha-in Pur a kici aisanna tawh Haman’ muhin ai kisan a, a kha sawm le nihna Adar kha a ni sawm le thum ni-in ai a pha hi. </VERS>
            <VERS vnumber="8"> Tua ciangin Haman in Kumpipa Ahasueras’ kiangah, “Na ukna gam tuamtuam sunga om mite lakah a om kawikawi, amau a tuam om mi pawlkhat om hi. Amau’ ngeinate pen midangte a’ tawh kibang lo a, amaute in nangma thukhamte zui lo uh hi. Tua ahih manin hih mite na hici khahkhong ding kilawm lo hi. </VERS>
            <VERS vnumber="9"> Kumpipa in hoih na sak leh amaute a kisuksiatna ding thu pia-in lai-in gelh in. Tua hileh nangma sumkholna sungah koih dingin na khutnuai-a na uliante tungah ngun talen tul sawm ka pia ding hi,” a ci hi. </VERS>
            <VERS vnumber="10"> Tua ahih ciangin kumpipa in ama khut sung panin a minthuhna zungbuh suahin Jew mite’ gal, Agag-te beh Hammedatha’ tapa Haman’ tungah a pia hi. </VERS>
            <VERS vnumber="11"> Tua ciangin kumpipa in Haman kiangah, “Na sum cihte nangmah kong piakik hi; na mi cihte zong nangma khut sungah kong pia hi; na ut bangbangin bawl in,” a ci hi.
            </VERS>
            <VERS vnumber="12"> A kha masa a ni sawm le thum ni-in kumpipa’ lai-atte khempeuh kisam a, Haman’ genna tawh kizui-in kumpipa’ nuai-ah gam tampi a uksawnte le gam khat a uksawnte le gam uksawnte’ khutnuai-ah a mi tuamtuamte lakah uliante tungah lai kipaisak hi. Gam khempeuh ah amau’ lai ciat, mi khempeuh tungah amau pau ciatin kigelh hi. Hih lai pen kumpipa Ahasueras’ min tawh kigelhin kumpipa’ minthuhna zungbuh tawh min kithuh hi. </VERS>
            <VERS vnumber="13"> Tua bangin kumpipa’ ukna gam khempeuh ah laitaite kipiasak a, Adar kha ahi a kha sawm le nihna a ni sawm le thum ni, ni khat sungin Jew mi a moi a ham, numei naupang, a vekpi-in susia-in, thatin, a beisakmangna ding uh le a neihsate uh a laksak nadingun thu kipia hi. </VERS>
            <VERS vnumber="14"> Tua a ni seh ni-in amaute a baihsa-in a om theih nadingun hih thupiakna lai pen gam khempeuh ah dal khat ciat kipuakin tua thu pen a gam sung mi khempeuh tungah a kizasak kim ding ahi hi. </VERS>
            <VERS vnumber="15"> Kumpipa’ thupiakna tawh laitaite kinawh sawl a, hih thupiakna pen kumpi khua Susa khuapi panin a kihawmkhia ahi hi. Kumpipa le Haman zu ne-in om hithiat uh a, ahi zongin Susa khuapi sung buai mahmah hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Mordekai in hih thupiang teng a theih ciangin a puan balkekin puanhampi silhin vut kibuak a, nakpitakin a kap kawmin khua sungah vak kawikawi hi. </VERS>
            <VERS vnumber="2"> Puanhampi silh kawmpi-in kongpi-ah kuamah kilutsak lo ahih manin kumpi inn kongpi panin a kimuhna mun ciangah pai hi. </VERS>
            <VERS vnumber="3"> Kumpipa’ thupiakna a tunna gam Jew mite’ omna khempeuh ah nakpi taka thumna le tauna, antanna, kahna le dip-humna om hi. Mi a tam zaw in puanhampi silhin vut lakah lum uh hi.
            </VERS>
            <VERS vnumber="4"> Esther’ nasem numeite le a innsungmaangte hong pai-in ama kiangah tua thu a gen ciangun kumpinu in lamdangsa mahmah hi. A puanhampi a laih nadingin amah in Mordekai ading puante khak a, ahih hangin Mordekai in tuate na sang lo hi. </VERS>
            <VERS vnumber="5"> Tua ciangin Esther in ama na a sem dingin a kiseh, kumpipa innsungmaangte lak panin Hathak a kici mipa samin hih thu pen bang hi a, bang a cihnopna ahi hiam, ci-in Mordekai tung panin thu a va kan dingin a sawl hi. </VERS>
            <VERS vnumber="6"> Kumpi inn kongpi mai-a om khuapi kongzing tualpi a om Mordekai kiangah Hathak va pai a, </VERS>
            <VERS vnumber="7"> Mordekai in ama tunga thupiangte khempeuh le Jew mite suk mang nadingin kumpipa’ sumkholna-ah Haman in piak dinga a sum ciamzah thute khempeuh ama kiangah na gen hi. </VERS>
            <VERS vnumber="8"> Amaute a kisuk mang nadingin Susa khua panin a kihawmkhia lai dal khat zong Mordekai in ama tungah pia a, amah in Esther tungah tua lai na pia-in a thu a na gentelna ding le, kumpipa kiangah Esther na pai-in ama mipihte adingin a na thumsak ding zong a sawl hi. </VERS>
            <VERS vnumber="9"> Hathak zong ciahin Mordekai’ thugen teng Esther kiangah va gen hi. </VERS>
            <VERS vnumber="10"> Tua ciangin Esther in Hathak mah sawlkikin Mordekai’ tungah thu zasak a, </VERS>
            <VERS vnumber="11"> “Numei ahi a, pasal ahi zongin sap lohpi-in mi khat peuhpeuh kumpipa’ omna inn sungah a va lut leh upadi khat bek om a, tua pen, thah ding ahi hi; kumpipa in ama lamah a kham kumpi ciangkhut a na zan leh tua mipa suakta bek ding ahihna thu kumpipa’ nasemte le ama ukna gam mi khempeuh in a theih ciat uh ahi hi. Tu-in kumpipa kiangah a pai dingin hong kisap loh zawh ni sawmthum bang pha ta hi,” a ci hi.
            </VERS>
            <VERS vnumber="12"> Tua hi a, Esther’ thugen teng Mordekai tungah kigen hi. </VERS>
            <VERS vnumber="13"> Tua ciangin Mordekai in Esther a dawnkikna thu a mahmah puasakkik a, “Kumpi inn sungah na omna hangin Jew mi khempeuh lak panin nang a suakta tuan dingin kingaihsun kei in. </VERS>
            <VERS vnumber="14"> Hih bang hunin bangmah hih loin na omcip leh, Jew mite’ suahtakna ding le noptuamna ding thu mundang khat pan hong piang veve dinga, nangmah le na innkuanpihte na si mang ding uh hi. Hih kumpi inn na tunna pen hih bang huna mah dinga a tung na hih mel zong kua in thei ahi hiam?” a ci hi. </VERS>
            <VERS vnumber="15"> Tua ciangin Esther in Mordekai a dawnna lai amah puasak leuleu a, </VERS>
            <VERS vnumber="16"> “Pai-in Susa khua sunga om Jew mi khempeuh khawm inla, keimah ngaihsutna-in an na tang un. A sun a zan ci loin ni thum sung an ne lo, tui dawn loin na om un. Na tan uh mah bangin kei le ka nasem numeite in zong ka na tang ding uh hi. Tua khit ciangin ngeina ahih loh hangin kumpipa kiangah ka va pai ding hi,” a ci hi. </VERS>
            <VERS vnumber="17"> Tua ahih ciangin Mordekai pai-in Esther’ sawl bang teekteekin a gamta hi.
            </VERS>
        </CHAPTER>
        <CHAPTER cnumber="5">
            <VERS vnumber="1"> A ni thum ni-in Esther in a kumpipuan silhin kumpipa’ inntual sung nungah dingin kumpi inn lam a nga hi. Kumpi inn sung a kumpi tokhom tungah kumpipa tu-in kongpi lam na nga hi. </VERS>
            <VERS vnumber="2"> Inntualah Kumpinu Esther dinga a om kumpipa in a muh ciangin Esther in kumpipa’ maipha ngah a, kumpipa in a khuta a tawi kumpi ciangkhut pen Esther’ lamah a zan hi. Tua ciangin Esther in hong naihin tua ciangkhut dawn va lawng hi. </VERS>
            <VERS vnumber="3"> Tua ciangin kumpipa in ama kiangah, “Kumpinu Esther aw, bang thu ahi hiam? Kei tungah nong nget peuhpeuh, ka kumpi gam phelkhat ciang dong, nang tungah hong kipia ding hi,” a ci hi.
            </VERS>
            <VERS vnumber="4"> Tua ciangin Esther in, “Nong hehpih zawh leh, kumpipa a’ dinga kong bawlsak nitak an a ne dingin tuni-in Haman tawh hong pai un,” a ci hi. </VERS>
            <VERS vnumber="5"> Tua ciangin kumpipa in, “Esther’ deih bangin i gamtat theih nadingin manlangin Haman va sam un,” a ci hi. Tua ahih manin Esther’ bawlsak nitak an a ne dingin kumpipa le Haman hong pai uh hi. </VERS>
            <VERS vnumber="6"> Amaute in zu a nek laitakun kumpipa in Esther’ kiangah, “Nong nget peuhpeuh hong kipia ding hi. Nong nget peuhpeuh ka kumpi gam phelkhat ciang dong nangawn hong kipia ding hi,” a ci hi. </VERS>
            <VERS vnumber="7"> Esther in dawngin, “Nang tung panin kong ngetnop kong thumnop thu in: </VERS>
            <VERS vnumber="8"> Topa aw, nong hehpih zawh a, na lung a kim a, kong nget thu nong piak zawh ding leh, no tegel adingin ka na bawl an a ne dingin zing ciangin kumpipa le Haman hong pai un. Zing ciangin nong cih bangin ka deihna kong gen ding hi,” a ci hi.
            </VERS>
            <VERS vnumber="9"> Tua ahih ciangin lungdam kipakin tua ni-in Haman a ciah hi. Ahih hangin kongpi-a om Mordekai in amah zahtakna limin a mai-ah ding lo, kun lo-a om a muh ciangin Mordekai tungah nakpitakin a heh hi. </VERS>
            <VERS vnumber="10"> Ahi zongin Haman ki-ip tentanin inn-ah a ciah hi. Tua ciangin a lawmte le a zi Zeresh sam a, </VERS>
            <VERS vnumber="11"> ama hauhna teng, a tapa neih teng, kumpipa in amah a pahtak manin a za a khansakna teng le kumpipa’ nasemte le ulian dangte khempeuh sangin a lian zaw-in amah a koihna thute khempeuh amaute tungah genin a lak hi. </VERS>
            <VERS vnumber="12"> Tua ciangin Haman in, “Tua tengbek hi nai lo lai hi. Kumpinu Esther nangawn in ama bawlsa an kumpipa tawh a nekhawm dingin kei sim loh midang kuamah paisak lo hi. Zing ciangin zong kumpipa tawh kei hong samkhawm hi. </VERS>
            <VERS vnumber="13"> Ahi zongin kumpipa’ kongpi-a a tu Jew mi Mordekai ka muh laiteng hih thute khempeuh a mawkna suak zel hi,” ci lai hi.
            </VERS>
            <VERS vnumber="14"> Tua ciangin a zi Zeresh le a lawmte khempeuh in ama kiangah, “Pi sawmsagih le nga a sang khuam phutsak inla, tua tungah Mordekai a kikhailup nadingin zingciangin kumpipa kiangah gen in. Tua ciangin nitak an ne dingin lungnuam takin kumpipa tawh pai in,” a ci uh hi. Haman in hih ngaihsutna hoihsa a, a khuam a phutsak hi.
            </VERS>
        </CHAPTER>
        <CHAPTER cnumber="6">
            <VERS vnumber="1"> Tua zanin kumpipa ihmu thei lo a, nisim thupiang ciaptehna Khang Tangthu Laibu lasak a, ama zakin tua laibu kisim hi. </VERS>
            <VERS vnumber="2"> Tua banga a kisim ciangin, kongcingte sung panin innsungmaang Bigthana le Teresh in Kumpipa Ahasueras thah a sawmna thu pen Mordekai in a genna thu a kiciamtehna simkha uh hi. </VERS>
            <VERS vnumber="3"> Tua thu a zak ciangin kumpipa in, “Hih thu hangin Mordekai’ tungah pahtawina ahi a, minliatna ahi zongin bang kipia ahi hiam?” a ci hi. Tua lai-a a om kumpipa’ nasemte in Mordekai’ tungah bangmah a kipiak lohna thu a gen uh hi.
            </VERS>
            <VERS vnumber="4"> Tua ciangin kumpipa in, “Hih kiimnai-ah kua om ahi hiam?” a ci hi. Tua laitakin Mordekai thah nadingin a phuhsa khuam tungah Mordekai khailupna ding thu kumpipa kiangah a ngen dingin kumpi huang sungah Haman hong tum hi. </VERS>
            <VERS vnumber="5"> Tua ahih ciangin kumpipa’ nasemte in ama kiangah, “Hih lai-ah Haman om hi; inntualah ding hi,” a ci uh hi. Tua ciangin kumpipa in, “Amah hong tumsak un,” a ci hi. </VERS>
            <VERS vnumber="6"> Tua ahih ciangin Haman hong tum a, kumpipa in ama kiangah, “Kumpipa in a pahtawi nop mipa tungah bang kihih leh hoih na sa hiam?” a ci hi. Tua ciangin Haman in a lungsim sungah ngaihsun a, “Kumpipa in kei sangin a pahtawi nop zawk ding kua om zenzen ahi hiam?” ci-in ngaihsun hi.
            </VERS>
            <VERS vnumber="7"> Tua ahih manin Haman in kumpipa kiangah, “Kumpipa in a pahtawi nop mipa adingin </VERS>
            <VERS vnumber="8"> kumpipa mahmah in a silh kumpi puante le kumpipa a tuanna sakol a lukhu tawh la sak in. </VERS>
            <VERS vnumber="9"> Tua ciangin kumpipa’ ulianpen khat tungah tua kumpi puante le sakol apsak in. Kumpipa in a pahtawi nop mipa pen amah zemsak inla, tua ciangin khua sung kongzing lampi-ah sakol tungah a tuangsa-in na ulian penpa kaisak inla, ama mai-ah kiko sakin, ‘Kumpipa in a pahtawi nop mipa tungah hih bangin kibawl ding hi,’ cisak in,” a ci hi.
            </VERS>
            <VERS vnumber="10"> Tua ciangin kumpipa in Haman kiangah, “Na cihsa bangin manlangin kumpi puante le sakol la pah inla, kongpi-a om Jew mi Mordekai tungah hih thute khempeuh hih in. Na gensa khat beek siit kei in,” a ci hi. </VERS>
            <VERS vnumber="11"> Tua ahih ciangin Haman in kumpi puante le sakol la-in Mordekai zem a, khuapi sung kongzing lampi-ah amah tuangsakin, “Kumpipa in a pahtawi nop mipa tungah hih bangin kibawl ding hi,” ci-in a taangko hi.
            </VERS>
            <VERS vnumber="12"> Tua ciangin kumpipa’ kongpi-ah Mordekai ciahkik hi. Haman ahihleh kilukhuhsa-in a thum kawmin a inn-ah ciahpah vingveng hi. </VERS>
            <VERS vnumber="13"> Tua ciangin Haman in a zi Zeresh le a lawmte khempeuh tungah ama tunga thupiang teng a gen hi. Tua ciangin a zi Zeresh le a lawmte in ama kiangah, “Tu-a na lelhtak Mordekai pen Jew mi ahi hi; amah na zo kei dinga, amah in nang hong zo zaw ding hi,” a ci uh hi.
            </VERS>
            <VERS vnumber="14"> Tua bangin Haman tawh amaute a kiho laitakin kumpipa’ innsungmaangte hong pai a, Esther’ bawlsa nitak an a ne dingin amah a pai khiatpih pah uh hi.</VERS>
        </CHAPTER>
        <CHAPTER cnumber="7">
            <VERS vnumber="1"> Tua ahih ciangin Kumpinu Esther tawh an a ne dingin kumpipa le Haman va pai uh hi. </VERS>
            <VERS vnumber="2"> A ni nih ni, amaute in zu a nek laitakun kumpipa in Esther kiangah, “Kumpinu Esther aw, nong ngetnop bang ahi hiam? Nong nget khempeuh ka kumpi gam phelkhat dongin hong kipia ding hi,” cikik leuleu hi.
            </VERS>
            <VERS vnumber="3"> Tua ciangin Kumpinu Esther in dawngin, “Kumpipa in nong hehpihzawh a, kumpipa in hoih na sak leh, kong nget kong thumnop thu pen keimah le ka mipihte sihna tawh nong kipelhsakna ding ahi hi. </VERS>
            <VERS vnumber="4"> Bang hang hiam cih leh kei le ka mite suksiat ding, thah ding, beisak mang dingin hong kizuak hi. Kote, numei pasal a kibangin sal dingin hong kizuak hileh bangmah ka pau kei ding hi; tua bang lel tawh kumpipa nawngkaisak taak lo hi,” a ci hi.
            </VERS>
            <VERS vnumber="5"> Tua ciangin Kumpipa Ahasueras in Kumpinu Esther kiangah, “Hih banga gamtat ding a ngaihsun kua hi a, koi-ah om ahi hiam?” a ci hi. </VERS>
            <VERS vnumber="6"> Tua ciangin Esther in, “Hong langpang ka gal pa! Hih migilo Haman!” a ci hi. Tua laitakin kumpipa le kumpinu’ mai-ah cih nading thei loin Haman a om hi. </VERS>
            <VERS vnumber="7"> Tua ciangin kumpipa a hehsa-in annekna pan ding khia-in kumpi huan sungah a pai hi. Ahi zongin Haman ahihleh tua lai mahah omin Kumpinu Esther in a nuntakna a suahtaksakna ding a thum hi; bang hang hiam cih leh kumpipa in amah thah dingin a ngaihsutna a lungsim a thei hi. </VERS>
            <VERS vnumber="8"> Kumpi huan panin a annekna mun uhah kumpipa hong paikik ciangin Esther’ tutna lamah Haman na awn phei-in a om mu a, kumpipa in, “Ka inn sung ka muhna nangawnah hih mipa in kumpinu hih ding ahi hiam?” ci hi. Kumpipa in tua thu a cih phetin amaute in Haman’ mai puan a khuh uh hi. </VERS>
            <VERS vnumber="9"> Tua ciangin kumpipa’ na a sem innsungmaangte lakah Harbona in, “Nidangin kumpipa’ na hoihtakin a sem ngei Mordekai thah nadingin Haman mahmah in a phuhsak, pi sawmsagih le nga a sang khuam pen Haman’ inn-ah tumahin om hi,” a ci hi.
            </VERS>
            <VERS vnumber="10"> Tua ciangin kumpipa in, “Tua tungah amah khailum un,” a ci hi. Tua ahih ciangin Mordekai khailup nadingin a phuh khuam tungah Haman a khailum uh hi. Tua ciangin kumpipa’ hehna a dam hi.
        
            </VERS>
        </CHAPTER>
        <CHAPTER cnumber="8">
            <VERS vnumber="1"> Tua ni mahin Kumpipa Ahasueras in Jew mite’ gal ahi Haman’ neihsa khempeuh Kumpinu Esther tungah pia hi. Tua ciangin kumpipa’ omna-ah Mordekai hong tung hi; bang hang hiam cih leh amah tawh a kinaina zia, kumpipa kiangah Esther in gen hi. </VERS>
            <VERS vnumber="2"> Tua ciangin kumpipa in Haman’ tung panin a lakkiksa minthuhna zungbuh pen suah khia-in Mordekai a pia hi. Tua hi a, Haman’ neihsa khempeuh a uk dingin Esther in Mordekai a koih hi.
            </VERS>
            <VERS vnumber="3"> Kumpipa’ mai-ah Esther khatvei va paikikin khitui naptui tawh a khe mai-ah va puk a, Agag mi Haman’ vaihawm siatna lianpi le Jew mite a sawmna thu a kipelhkik theih nadingin va thum hi. </VERS>
            <VERS vnumber="4"> Kumpipa in Esther’ lamah a kham ciangkhut na zan a, </VERS>
            <VERS vnumber="5"> tua ciangin Esther thoto-in kumpipa mai-ah dingin, “Kei nong hehpihzawh a, hih ka ngaihsutna man na sak a, hoih na sak le, na ukna gam sung khempeuh ah a om Jew mite thahna ding a sawmna-in Agag-te beh Hammedatha’ tapa Haman in a laigelhte dawhkik nadingin lai khat gelhsak in. </VERS>
            <VERS vnumber="6"> Ka mipihte tungah hih siatna lianpi a tung ka muh ding bangci thuak zawh ding ka hi hiam? Ahih kei le ka innkuanpih tungah a tung hih siatna ka muh ding bangci thuak zawh ding ka hi hiam?” a ci hi.
            </VERS>
            <VERS vnumber="7"> Tua ciangin Kumpipa Ahasueras in Kumpinu Esther le Jew mi Mordekai tungah, “Haman in Jew mite thah hong sawm ahih manin sing tungah amah kikhailum khin a, Haman’ neihsa khempeuh Esther’ tungah kong pia khin hi. </VERS>
            <VERS vnumber="8"> Kumpipa’ min tawh kigelhin, kumpipa’ minthuhna tawh a kithuh khinsa lai pen kidokkik thei nawn lo ahih manin, tu-in Jew mite tawh kisai-in hoih dinga na up bangin kumpipa’ min tawh gelh inla, tua khit ciangin kumpipa’ minthuhna zungbuh tawh thuh in,” a ci hi.
            </VERS>
            <VERS vnumber="9"> Tua ahih ciangin a kha thumna ahi Sivan kha a ni sawm le thum ni-in kumpipa’ lai-atte kisam a, Mordekai’ gen bang teekteekin Jew mite tung le India panin Ethiopia dong gam zakhat le sawmnih le sagih a uk ahi gam tampi a ukte, gam khat a ukte le tua gam sunga uliante tungah lai kihawmkik a, amau’ lai ciat le amau’ pau ciatin kigelh a, Jew mite ading zong amau’ lai le amau’ pau mahin kigelh hi. </VERS>
            <VERS vnumber="10"> Tua lai pen Kumpipa Ahasueras’ minin kigelhin kumpipa’ min thuhna zungbuh mah tawh kithuh a, kumpi sakol bukah a kikhawi kumpipa’ sakolte tungah laitaite kituangsakin lai kihawmsak hi.
            </VERS>
            <VERS vnumber="11-12"> Kha sawm le nihna ahi Adar kha a ni sawm le thumna ni khat sungin Kumpi Ahasueras’ ukna gam sung khempeuh ah Jew mite in amau a sim ding mi ahih kei leh a gamte’ hihna ding panin khua khempeuh ah amau na kipawlin na kihu-in, tua banga amaute a hih dingte pen a numei a naupangin susia-in, thatin a beisak nading uh le a neihsate uh a laksak theih nadingun hih banga lai piakna tawh kumpipa in Jew mite tungah hih theih nading thu a pia hi. </VERS>
            <VERS vnumber="13"> Tua thupiakna lai pen gam khempeuh ah kihawmin mi khempeuh kitheisakin, amau’ galte a thukkikna ding ahi tua ni tawh kisai-in Jew mite a kigin kholh ding uh ahi hi. </VERS>
            <VERS vnumber="14"> Tua ahih ciangin kumpipa’ sakolte tungah laitaite tuangin kumpipa’ thu-kin sawl mah bangin nawhtai uh hi. Tua ciangin kumpi khua Susa khuapi sungah zong tua thupiakna lai a kihawm hi.
            </VERS>
            <VERS vnumber="15"> Tua ciangin kumpi puan a san le a kang silhin, kham tawh kibawl kumpi lukhu lianpi khu-in, saihadial puanneel le puansan silhsa-in kumpipa’ omna panin Mordekai pai khia hi. Tua ciangin Susa khuapi sung mi khempeuh lungdamin awng uh hi. </VERS>
            <VERS vnumber="16"> Tua hi a, Jew mite in suahtakna, lungdamna le pahtawina ngah uh hi. </VERS>
            <VERS vnumber="17"> Kumpipa’ thupiakna a tunna gam le khua khempeuh ah Jew mite adingin lungdamna le kipahna, pawi bawlna le nasep khawlin zum khakna a om hi. Tua hi a, midangte in Jew mite kihta uh ahih manin tua gam a om mi tampi tak in Jew mi ka hi uh hi, a ci uh hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> A kha sawm le nihna ahi Adar kha a ni sawm le thum ni-in kumpipa’ thupiakna bangin sepkhiatna ding hun hong tung hi. Jew mite’ galte in gualzo dinga a ki-up ni teek pen amau a mudah mite’ tungah Jew mite a gualzawh ni ding hong hizaw hi. </VERS>
            <VERS vnumber="2"> Tua ni-in amaute’ siatna ding a geelte a su gawp dingin Kumpipa Ahasueras’ ukna gam khempeuha amau’ khuapite sungah Jew mite kikhawm uh hi. Mi khempeuh in Jew mite kihta uh ahih manin kuamah in Jew mite nang ngam lo uh hi. </VERS>
            <VERS vnumber="3"> Mordekai kihta uh ahih manin gam tampi a ukte le gam khat a ukte le gam sunga ulian tuamtuamte le kumpi ulian khempeuh in Jew mite panpih uh hi. </VERS>
            <VERS vnumber="4"> Bang hang hiam cih leh kumpi inn sungah Mordekai ulianpi khat suak a, a vangliatna a khan semsem mah bangin gam khempeuh ah ama minthanna kizel hi. </VERS>
            <VERS vnumber="5"> Tua ahih ciangin Jew mite in namsau tawh a galte uh tampi tak thatlum uh a, amau a mudahte a ut utun hih gawp uh hi. </VERS>
            <VERS vnumber="6"> Kumpi khua Susa khuapi sung mahmahah Jew mite in mi zanga thatin susia uh hi. </VERS>
            <VERS vnumber="7-10"> Tua hi a, amaute in Jew mite’ gal ahi Hammedatha’ tapa Haman’ tapa sawmte Parshandatha, Dalfon, Aspatha, Poratha, Adalia, Aridatha, Parmashta, Arisai, Aridai le Vaizatha-te zong a that uh hi. Ahi zongin amau’ neihsate suksak lo uh hi.
            </VERS>
            <VERS vnumber="11"> Kumpi khua Susa khuapi sunga a kithat zah tua ni mahmahin kumpipa kiangah kizasak hi. </VERS>
            <VERS vnumber="12"> Tua ciangin kumpipa in Kumpinu Esther kiangah, “Kumpi khua Susa khuapi sungah Jew mite in mi zanga that uh a, Haman’ tapa sawmte zong that uh hi. Ka ukna gamdangte sungah zong bangzah that ding kithei lo hi. Tu-in bang deih lai na hi hiam? Nong nget peuhpeuh hong kipia lai ding hi,” a ci hi. </VERS>
            <VERS vnumber="13"> Tua ciangin Esther in, “Kumpipa in hoih na sak leh, tuni-a mah bangin zing ciangin zong Susa khuapi sunga om Jew mite tungah hih theihna thu pia inla, Haman’ tapa sawmte’ luanghawmte khuam tungah khaisak in,” a ci hi. </VERS>
            <VERS vnumber="14"> Tua ahih manin tua banga a hih nadingin kumpipa in a sawl hi. Susa khuapi sungah hih thu suakkhiasak a, khuam tungah Haman’ tapa sawmte kikhai hi. </VERS>
            <VERS vnumber="15"> Susa khuapi sunga om Jew mite Adar kha a ni sawm le li ni-in kikhawmkikin Susa khua sungah mi zathum that uh hi. Ahi zongin amau’ neihsate suksak lo uh hi.
            </VERS>
            <VERS vnumber="16"> Tua mah bangin kumpipa’ ukna gam tuamtuama om Jew mite zong amau’ kihut nadingin kikhawm uh hi. Amaute in zong amau a mudah mihing tul sawmsagih le tulnga thatin a galte uh tungah phu la uh hi. Ahih hangin a neihsate uh suksak lo uh hi. </VERS>
            <VERS vnumber="17"> Hih banga a hih pen Adar kha a ni sawm le thum ni hi a, a ni sawm le li ni-in tawlnga uh a, pawi bawlin lungdamin om uh hi. </VERS>
            <VERS vnumber="18"> Ahih hangin Susa khua sunga om Jew mite ahihleh a ni sawm le thum le sawm le li ni-in kikaikhawm uh a, a ni sawm le nga ni tawlnga uh a, pawi bawlin lungdamin om uh hi. </VERS>
            <VERS vnumber="19"> Hih thu hangin gam sung khuaneute-a teng Jew mite in Adar kha a ni sawm le li ni pawi bawlna le lungdam ni dingin tawlngak ni-in nei uh a, anlim nono kikholhna ni-in a zang uh hi.
            </VERS>
            <VERS vnumber="20"> Tua ciangin Mordekai in hih thupiangte khempeuh lai-in ciamteh a, a nai a gamla a om Kumpi Ahasueras’ ukna gam sung khempeuha om Jew mite tungah lai paisak hi. </VERS>
            <VERS vnumber="21"> A kumkumin Adar kha ni sawm le li ni le sawm le nga ni a tan nadingun thu a pia hi. </VERS>
            <VERS vnumber="22"> Tua nite pen Jew mite a galte uh tung panin a suahtak ni, dahna le thumnate lungdamna le lungnopna a suah kha ahi hi. Tua ahih manin amaute in pawi bawl ni le lungdam ni-in nei-in, anlim nono khatlekhat kikholh ni le mizawngte tungah letsong piak ni-in a zat dingun thu a pia hi.
            </VERS>
            <VERS vnumber="23"> Tua ahih ciangin Mordekai’ laigelhna tawh kizui-in Jew mite in a patsa uh hih banga a hihnate uh a zom uh hi. </VERS>
            <VERS vnumber="24"> Bang hang hiam cih leh Jew mi khempeuh’ gal ahi, Hammedatha’ tapa, Agag-te beh Haman in Jew mite su gawpin a suksiat nadingin Pur kici ai sanin Jew mite suksiat ding sawm hi. </VERS>
            <VERS vnumber="25"> Ahih hangin kumpipa in hih thu a theih ciangin, Jew mite suk nadingin Haman in a geelsa thu hoih lo pen Haman’ lu tung mah a lehtukna ding le amah le a tapate khuam tungah a kikhaina ding lai-in gelhin thu a pia hi. </VERS>
            <VERS vnumber="26"> Tua ahih ciangin Pur min tamin hih hun sungteng Purim ci-in min a phuak uh hi. Tua ahih ciangin hih lai sunga a kigelh thute khempeuh le hih thute amau’ mit tawh mu-in a pumpi uh tawh a tuahna uh hangin, </VERS>
            <VERS vnumber="27"> Jew mite amau mahmah le a suan a khakte uh le amau a pawlpih khempeuh in lai sunga kigelh bangin a kiseh hunin kum simin hih ni nihte a pel loin a tan ding uh kipsak uh a, </VERS>
            <VERS vnumber="28"> a khangkhangin innkuan sim, gam sim, khuapi simah hih nite phawkin a kitanna ding le Jew mite lakah hih Purim nite a kitan ngitnget nading ahi a, a suanlekhakte un zong hih thu a mangngilh hetloh nading uh ahi zongin khotakin a len uh hi.
            </VERS>
            <VERS vnumber="29"> Tua ciangin Abihail’ tanu Kumpinu Esther in Purim thu tawh kisai hih laikhak nihna a kipsak nadingin Jew mi Mordekai tungah aana a kicingin a piakna lai-in a gelh hi. </VERS>
            <VERS vnumber="30"> Kumpi Ahasueras’ ukna gam za le sawmnih le sagih sungah a om Jew mite khempeuh tungah kilemna le nopna a omna ding deihsakna laite kikhak a, </VERS>
            <VERS vnumber="31"> Jew mi Mordekai in a gelhsa bangin a kisehsa tawh kizui-in hih Purim nite a tan nadingun thu kipia hi. Tua mah bangin amaute le a suanlekhakte uh adingin antanna ding le thumna bawlna ding ngeinate a gelh uh hi. </VERS>
            <VERS vnumber="32"> Kumpinu Esther’ thupiakna in hih Purim bawlna ding ngeinate kipsak a, lai thupite sungah hih thu kiciamteh hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Kumpipa Ahasueras in a ukna gam leitung le tuikulh tunga teengte tung panin siah kai hi. </VERS>
            <VERS vnumber="2"> Ama vangliatna le a sepnate khempeuh le Mordekai tungah a piak minphatnate, Media le Persia Kumpite’ Khang Tangthu Laibu sungah kigelh hi. </VERS>
            <VERS vnumber="3"> Bang hang hiam cih leh Kumpipa Ahasueras’ zomah Mordekai a lian pen ahi hi. Mordekai in ama mite’ phattuamna ding le a suanlekhakte uh a khantohna ding hanciam ahih manin Jew mite lakah milian khat hi a, a gam mihonpite in a it kim uh hi.</VERS>
        </CHAPTER>
    </BIBLEBOOK>
    <BIBLEBOOK bnumber="18" bname="Job" bsname="JOB">
        <CHAPTER cnumber="1">
            <VERS vnumber="1"> Uz gamah Job kici min nei mi khat a om hi. Tua mipa a paubaang lo, a thutang, Pasian a zahtak mi khat hi a, amah in gamtat hoih lo peuhmah peel hi. </VERS>
            <VERS vnumber="2"> Amah in tapa sagih le tanu thum nei hi. </VERS>
            <VERS vnumber="3"> Amah in tuu tulsagih, kalaoh tulthum, bawngtal kap zanga, lapi zanga le nasem tampi tak a nei hi. Tua ahih manin nisuahna gam sungah Job a hau pen khat ahi hi. </VERS>
            <VERS vnumber="4"> Ama tapate in inn khat panin inn khatah a ban banin pawi bawlin pai kawikawi uh a, tua pawi a siim dingin a sanggam numei thumte uh zong a sam kawikawi uh hi. </VERS>
            <VERS vnumber="5"> Tua banga a pawi bawl uh gual khat a kikhit ciangin Job in a tapate samin amaute siansuah a, zingsangin tho baihin a ta phazah tawh kizui-in meihal biakna a pia hi; bang hang hiam cih leh Job in, “Ka tate khialin, a lungsim sung uhah Pasian samsia khathei ding uh hi,” a ci hi. Tu-a bangin Job in hih tawntung hi.
            </VERS>
            <VERS vnumber="6"> Ni khat ni-in Topa’ omna-ah vantung mite hong pai uh a, tuate lakah Satan zong hong kihel hi. </VERS>
            <VERS vnumber="7"> Topa in Satan kiangah, “Koi pan a hong pai na hi hiam?” a ci hi. Satan in Topa dawngin, “Leitung khempeuh a lu pan a taw dong vak kawikawi-in ka va phehlehna mun panin ka hong pai hi,” a ci hi. </VERS>
            <VERS vnumber="8"> Tua ciangin Topa in Satan kiangah, “Ka nasem Job na phawkkha hiam? A paubaang lo, a thutang, Pasian zahtakin gamtat hoih lo a peel amah tawh a kibang midang leitungah na mu kei ding hi,” a ci hi. </VERS>
            <VERS vnumber="9"> Tua ciangin Satan in Topa dawngin, “Job in Pasian hong mawk zahtak ahi hiam? </VERS>
            <VERS vnumber="10"> Amah le a innkuan le a neihsate khempeuh na hutna-in a kimkotah daai khan hi lo na hi hiam? Ama hihna khempeuh ah thupha na pia a, genzawh lohin ama neihsa pung hi. </VERS>
            <VERS vnumber="11"> Ahi zongin na khut zanin ama neihsa khempeuh suksak lecin na maitang mahmahah nang hong samsia pah ding hi,” a ci hi. </VERS>
            <VERS vnumber="12"> Tua ciangin Topa in Satan kiangah, “En in, ama neihsa khempeuh na khut sungah kong ap hi; ahi zongin amah taktak ahihleh na su kei ding hi,” a ci hi. Tua ciangin Topa’ omna panin Satan a pai khia hi.
            </VERS>
            <VERS vnumber="13"> Ni khat, a tapate le a tanute in a u pen uh inn-ah an ne zu ne-in om uh hi. </VERS>
            <VERS vnumber="14"> Kamtai khat Job kiangah hong tungin, “Bawngtalte in lo kho-in, tuate gei-ah late gamta uh hi. </VERS>
            <VERS vnumber="15"> Tua laitakin Seba mite hong pai-in ganhingte hong sut a, namsau tawh gancingte thatkhin uh hi. Hih thu a hong zasak thei dingin kei bek kong suakta hi,” a ci hi. </VERS>
            <VERS vnumber="16"> Amah in a thugen a khit ma-in kamtai dang khat hong tungin, “Vantung panin keek hong kia a, tuute le tuucingte kha-in kaangtum uh hi. Hih thu nang kiangah a hong ko thei dingin kei bek kong suakta hi,” a ci hi. </VERS>
            <VERS vnumber="17"> Tua pa in a thugen a khit ma-in kamtai dang khat hong tung leuleu-in, “Khaldea mite hon thum in kalaohte hong sut a, namsau tawh kalaoh tung tuangte khempeuh that hi. Hih thu nang kiangah a hong ko thei dingin kei bek kong suakta hi,” a ci hi. </VERS>
            <VERS vnumber="18"> Amah in a thugen a khit ma-in kamtai dang khat hong tung leuleu a, “Na tapate le na tanute a u pen uh inn-ah an ne zu ne-in om uh hi. </VERS>
            <VERS vnumber="19"> Tua laitakin sehnel gam panin huihpi pingpei hong nungin a inn mutpai-in na tate denglum hi. Nang kiangah hih thu a hong ko thei dingin kei bek kong suakta hi,” a ci hi.
            </VERS>
            <VERS vnumber="20"> Hih thu a zak ciangin Job dahlua-in a puan balkek a, a sam met khia-in leilakah bok sukin Pasian a bia hi. </VERS>
            <VERS vnumber="21"> Tua ciangin amah in, “Ka nu sung panin guaktangin ka suak a, guaktang mahin ka ciahkik ding hi. Topa in hong pia a, Topa mah in hong lakik hi. Topa’ min kiphat tahen,” a ci hi. </VERS>
            <VERS vnumber="22"> Hih thu khempeuh ah Job khial lo a, Pasian zong mawhsak lo hi.
            </VERS>
        </CHAPTER>
        <CHAPTER cnumber="2">
            <VERS vnumber="1"> Ni khat ni-in Topa’ omna-ah vantung mite hong paikik uh a, Satan zong amaute lakah hong kihelin Topa’ omna mahah hong pai hi. </VERS>
            <VERS vnumber="2"> Tua ciangin Topa in Satan kiangah, “Koi lai panin hong pai na hi hiam?” a ci hi. Satan in Topa dawngin, “Leitung khempeuh a lu pan a taw dong vak kawikawi-in ka va phehlehna mun panin kong pai hi,” a ci hi. </VERS>
            <VERS vnumber="3"> Tua ciangin Topa in Satan kiangah, “Ka nasem Job na phawk hiam? A paubaang lo, a thutang, Pasian zahtakin gamtat hoih lo a peel, amah tawh a kibang midang leitungah om lo hi. Thu om lopi-in amah susia dingin kei nong kam pausak a, ahi zongin ama hoihna bangmah hem tuan lo hi,” a ci hi. </VERS>
            <VERS vnumber="4"> Tua ciangin Satan in Topa dawngin, “Vun bek in vun mah lei zo bek, ci-in paunak a om mah bangin mi khat in ama nuntakna a hutna-in a neih khempeuh pia ngam ding hi. </VERS>
            <VERS vnumber="5"> Tu-in na khut zan inla, ama sa le a guh suksak lecin nangma maitang mahah pel loin nang hong samsia ding hi,” a ci hi. </VERS>
            <VERS vnumber="6"> Tua ciangin Topa in Satan kiangah, “En in, na khut sungah amah kong ap hi; ahi zongin amah sisak kei in,” a ci hi.
            </VERS>
            <VERS vnumber="7"> Tua ahih ciangin Topa’ omna panin Satan pai khia a, Job a khetul pan a luzang dongin a kihhuai meima a veisak hi. </VERS>
            <VERS vnumber="8"> Tua ciangin Job in beel kitam themkhat la-in tua tawh kikhuatin vut lakah a tu hi. </VERS>
            <VERS vnumber="9"> Tua ciangin a zi in, “Na upna khiam tuan lo ding na hi hiam? Pasian samsia inla sisuk mai in,” a ci hi.
            </VERS>
            <VERS vnumber="10"> Ahih hangin amah in a zi kiangah, “Numei haite’ kampau bangin na pau hi. Pasian’ tung panin a hoih sang ihih ciangin siatna zong sang lo ding ihi hiam?” a ci hi. Hih thu khempeuh ah a kampau nangawnin Job khial lo hi.
            </VERS>
            <VERS vnumber="11"> Job’ lawmte thum, Teman khuami Elifaz, Shuah gammi Bildad le Naamah gammi Zofar-te in Job in a thuak gimna thu teng a zak uh ciangin a inn ciat panun amah a hehnem ding le a hanthawn dingin kituahin hong paikhawm uh hi. </VERS>
            <VERS vnumber="12"> Amaute in a gamla sim mun panin Job a muh tungun amah thei pah lo uh hi. Tua ciangin amaute a gingin kap khia uh a, a puan uh balkekin a lu tung uh a tukik dingin leivui lawnto uh hi. </VERS>
            <VERS vnumber="13"> Tua ciangin leilakah sun sagih le zan sagih sung amah tawh tukhawm uh a, ama thuakna a nasiat mahmah lamtak mu uh ahih manin kuamah in kam khat beek a paupih ngam kei uh hi.
            </VERS>
        </CHAPTER>
        <CHAPTER cnumber="3">
            <VERS vnumber="1"> Hih bang teng khit ciangin Job in thugen hong kipan a, mihingin a pian ni a samsia hi. </VERS>
            <VERS vnumber="2"> Tua ciangin Job in,
            </VERS>
            <VERS vnumber="3"> “Ka suah ni le ‘Pasal naungek khat kipaii hi,’ a kicih zan bei mang hen!
            </VERS>
            <VERS vnumber="4"> Tua ni khimzin ni suak hen! Vana Pasian in phawkin nei kei henla, tua ni-in khuavak taang kei hen.
            </VERS>
            <VERS vnumber="5"> Khuaniim, khuamial in khuhcip hen. Tua ni-in meiipi zing henla, tua ni awk in valhtum hen.
            </VERS>
            <VERS vnumber="6"> “Tua zan, khuamial sahpi in mancip hen! Kum khat sunga nidangte tawh kisim khawm kei henla, kha khat sunga nidangte lakah kiseh khawm kei hen.
            </VERS>
            <VERS vnumber="7"> Tua zanin ta piang kei henla, lungdam otna awging tua zanin ging nawnkei hen.
            </VERS>
            <VERS vnumber="8"> Phuisamna tawh awle a khiim thei, a mitphial tawh tuipi ganhing a hencip thei mite in tua zan samsia tahen.
            </VERS>
            <VERS vnumber="9"> Tua ni zingsang aksite mial hen. A vak ngei lo ding khuavak ngak niloh henla, zingsang phalvak mu ngeikei hen;
            </VERS>
            <VERS vnumber="10"> bang hang hiam cih leh kei hong kipaiina naugil na khakcip lo a, kei’ muhna panin lungkhamna hong hepkhiatsak lo hi.
            </VERS>
            <VERS vnumber="11"> “Bang hangin a sisa-in suak hoh lo a, bang hangin ka suah phetin si pah hoh lo ka hi hiam?
            </VERS>
            <VERS vnumber="12"> Bang hangin ka nu’ khuk tungah hong kitawi se a, ka nu’ nawi hong kiteepsak se ahi hiam?
            </VERS>
            <VERS vnumber="13"> Tua hi zenzen kei leh hanah nuamtakin ka lum hithiat khin ding hi. Sihna sungah ihmu-in ka tawlnga khin dinga,
            </VERS>
            <VERS vnumber="14"> inn hoih nono a lam kumpite le uliante,
            </VERS>
            <VERS vnumber="15"> ngun le kham tawh a kidim a hau a liante tawh nuamtakin hanah ka tawlnga khinta ding hi.
            </VERS>
            <VERS vnumber="16"> Bang hangin a hun cing lo-a suakte bang, khuavak a mu man loin a si naungekte bangin hong kiseelcip hoh lo ahi hiam?
            </VERS>
            <VERS vnumber="17"> Tua lai-ah migilote in hong sukha nawn lo dinga, a gim mite tawlnga hithiat ding hi.
            </VERS>
            <VERS vnumber="18"> Tua lai-ah galmat salte in nopna ngah dinga, nasem ukpa’ awging za nawn lo ding uh hi.
            </VERS>
            <VERS vnumber="19"> Tua lai munah milian mineu omkhawm a, silate nangawn a topa’ kiang pan suakta hi.
            </VERS>
            <VERS vnumber="20"> “Bang hangin lungkhamna a thuak mipa, a nuntakna haksa a sa mahmah mipa,
            </VERS>
            <VERS vnumber="21"> sih ding lunggulh ngeungau napi, a si thei lo, sum phum zon sangin sih ding a lim zon zaw,
            </VERS>
            <VERS vnumber="22"> han sung a tun ciangin a nuam mahmah, hankhuk a tun ciangin nuam lua-in a diang gawp mite, khuavak a mu dingin mi-in piang laizang ahi hiam?
            </VERS>
            <VERS vnumber="23"> Bang hangin mailam thu ding a thei lopi-in a mot om ding, a kimkotah Pasian in daai a khaknelh mipa, mi-in piang zenzen ahi hiam?
            </VERS>
            <VERS vnumber="24"> Bang hang hiam cih leh khuisatna, ka annek suak a, ka tauna, luipi ging bang hi.
            </VERS>
            <VERS vnumber="25"> Ka kihtaktak thu ka tungah hong tung ta a, ka laulau thu, ka tuak ta hi.
            </VERS>
            <VERS vnumber="26"> Lungnopna, daitakin omna, ka nei kei hi. Lungkhamna in hong nawk niloh a, tawldam hun ka nei kei hi,” a ci hi.
            </VERS>
        </CHAPTER>
        <CHAPTER cnumber="4">
            <VERS vnumber="1"> Elifaz in Job Tai Tua ciangin Teman khuami Elifaz in thu hong gen a,
            </VERS>
            <VERS vnumber="2"> “Mi khatpeuh in thu hong genpih leh na heh ding hiam? Kua in a kam ip zo nawn ding ahi hiam?
            </VERS>
            <VERS vnumber="3"> Lunghiang mite na hanthotna, khut kha ban kha mite na thakhauhsakna,
            </VERS>
            <VERS vnumber="4"> a puk mite na thugenna tawh na kipsakna, khuk zaw mite na hatsak ngeite ngaihsun in.
            </VERS>
            <VERS vnumber="5"> Ahi zongin nang tungah tuate hong tung a, na thuakzo kei hi. Tuate in nang hong su a, na lungniam hi.
            </VERS>
            <VERS vnumber="6"> Na biakna in hong hehnem zo lo ahi hiam? A paubaang lo, na nuntakna in lametna hong pia zo lo ahi hiam?
            </VERS>
            <VERS vnumber="7"> Tu-in ngaihsun in: Midik kimlai kua sia ngei ahi hiam? A thutang mi a kisuksiatna koi-ah mu ngei na hi hiam?
            </VERS>
            <VERS vnumber="8"> Mawhna bawlin buaina a piangsak mi in a gamtatna bangin a gah a atna ka thei hi.
            </VERS>
            <VERS vnumber="9"> Pasian’ husanna tawh tua bang mite sia a, ama hehna in tua bang mite kaangtum hi.
            </VERS>
            <VERS vnumber="10"> Humpinelkai hawk bangin migilote’ hawkna dai ta a, Pasian in amaute’ ha suktansak khin ahih manin gamdai ta uh hi.
            </VERS>
            <VERS vnumber="11"> Annek ding a mu lo a thahat humpinelkai bangin amaute si mang khin uh a, a tate uh kithehthang hi.
            </VERS>
            <VERS vnumber="12"> “Tu-in kei kiangah thu khat hong tung khian a, ka bil in tua thu ginghiau a za hi.
            </VERS>
            <VERS vnumber="13"> Mi a ihsip hun zankim laitak, zan mangmat hun laitakin
            </VERS>
            <VERS vnumber="14"> launa le linna kei tungah hong tung a, ka pumpi linna in kei hong lausak hi.
            </VERS>
            <VERS vnumber="15"> Huih in ka mai hong mut a, ka khuasikmul hong suaksak hi.
            </VERS>
            <VERS vnumber="16"> A mel ka khen theih loh lim khat hong dinga, keima mai-ah mihing lim khat hong om a, tua ciangin aw un duadua khat ka za a,
            </VERS>
            <VERS vnumber="17"> ‘Pasian’ mai-ah mi khatpeuh paubaang loin om zo ngei ding ahi hiam? Amah a Bawlpa’ mai-ah sitbaang loin om zo ngei ding ahi hiam?
            </VERS>
            <VERS vnumber="18"> Pasian in ama nasemte mahmah muang zo loin, ama sawltakte’ mawhna mu ahihleh,
            </VERS>
            <VERS vnumber="19"> inn umna kawmin buan a kizatna inn sunga a teeng mite, a inn bulpi leivui ahi,
            </VERS>
            <VERS vnumber="20"> zing kal nitak kalin, a kisusia thei sungah a omte, bangzah ta-in kuama don lohin si pakin,
            </VERS>
            <VERS vnumber="21"> amau’ liatna in taisan pak dinga, pilna ngah ngei loin si pak zaw ding hi lo ahi hiam?’ hong ci hi.</VERS>
        </CHAPTER>
        <CHAPTER cnumber="5">
            <VERS vnumber="1"> “Tu-in na thu ko in: Nang hong huh ding om ahi hiam? A siangthote kua pen’ lam zuan ding na hi hiam?
            </VERS>
            <VERS vnumber="2"> Mihai pa in a hehna sihlawh a, muhdahna in sihna piangsak hi.
            </VERS>
            <VERS vnumber="3"> Mihai pa in limtakin zung kha ngei napi, ama inn thakhatin a kizunglot ka mu ngei hi.
            </VERS>
            <VERS vnumber="4"> A tapate suahtaksak zawh ding hi nawn lo hi. Kulhkongpi gei-ah amaute kisu gawp a, amaute a hon khia ding kuamah om lo hi.
            </VERS>
            <VERS vnumber="5"> Midangte in a neihsate liahtumsak uh a, amah sangin a hat zaw pa in a um a beel sunga a omte nangawn laksak a, a neih a lam duhgawhin a deihgawh hi.
            </VERS>
            <VERS vnumber="6"> Leilak panin gimna hong piangtawm lo a, lei sung panin lungkhamna hong po khiatawm lo hi.
            </VERS>
            <VERS vnumber="7"> Mei-ek a to leen mah bangin mihingte in amau’ lungkhamna ding mah a piangsak uh hi.
            </VERS>
            <VERS vnumber="8"> “Nang hi leng, ka Pasian’ tungah ka thum dinga, ama tungah ka thu ka ap ding hi.
            </VERS>
            <VERS vnumber="9"> Amah in na liante le kuama phawk zawh loh thute sem a, genzawh lohin a lamdang na tampi a bawl hi.
            </VERS>
            <VERS vnumber="10"> Amah in guah zusak a, lo khempeuh tui a buak hi.
            </VERS>
            <VERS vnumber="11"> Amah in mi niamte sangkoih a, a dahte lungnuamsak hi.
            </VERS>
            <VERS vnumber="12"> Amah in migilote’ geelna suksiatsak ahih manin amaute in a ngimna uh tangtun thei lo uh hi.
            </VERS>
            <VERS vnumber="13"> Amah in migilote amau’ gitlohna mahah awksak a, ngian a zangte’ geelna zong a lumletsak hi.
            </VERS>
            <VERS vnumber="14"> Sunthapai-in khuamial sung kidenna a, suntangpi mahin zan bangin mial a zawt uh hi.
            </VERS>
            <VERS vnumber="15"> Ahi zongin amah in amau’ kiang panin pa nei lote hon khia a, mi thahatte kiang panin mi cimawhte a hon khia hi.
            </VERS>
            <VERS vnumber="16"> Tua ahih manin mizawngte in lametna neikik uh a, thuman lo mite ahihleh kihencip hi.
            </VERS>
            <VERS vnumber="17"> “Pasian in a taii mite mi nuamsa hizaw ahih manin, Vanglianpa’ taiina thupi san in.
            </VERS>
            <VERS vnumber="18"> Bang hang hiam cih leh amah in a liamsak hangin a liamna tunsak dinga, ama satna liamma damsak ding hi.
            </VERS>
            <VERS vnumber="19"> Lungkhamna gukvei dong na tuahna-ah amah in nang hong hon dinga, a sagihveina dingah siatna in nang hong su nawn lo ding hi.
            </VERS>
            <VERS vnumber="20"> Kialpi sungin sih nading pan nang hong hon khia dinga, gal sungah namsau panin nang hong suaktasak ding hi.
            </VERS>
            <VERS vnumber="21"> Gensiatna panin nang hong kihu dinga, siatna hong tun ciangin na lau kei ding hi.
            </VERS>
            <VERS vnumber="22"> Suksiat ding le puksih dingte na nuihsan lel dinga, leitung gamsate na kihta kei ding hi.
            </VERS>
            <VERS vnumber="23"> Bang hang hiam cih leh na lo sungah suang om lo dinga, gamlak gamsate in hong su lo ding hi.
            </VERS>
            <VERS vnumber="24"> Na inn sungah lunghihmawhna ding om lo hi, ci-in na thei dinga, na inn kiim na et ciangin a kitasam bangmah om lo ding hi.
            </VERS>
            <VERS vnumber="25"> Na suan na khakte tampi tak pha ding hi, ci-in na thei dinga, na sunga piangte leitung lopa zah pha ding hi, ci-in na thei ding hi.
            </VERS>
            <VERS vnumber="26"> A hun ciangin ancilna phualah buhlom a tun mah bangin a teek sihin han na zuan ding hi.
            </VERS>
            <VERS vnumber="27"> Hih thute khempeuh ka kantel uh a, a thuman a na hi hi. Hih thute ka zaksa uh hi a, a manna na thei ding hi,” a ci hi.
            </VERS>
        </CHAPTER>
        <CHAPTER cnumber="6">
            <VERS vnumber="1"> Job in A Lawmte Tai Tua ciangin Job in dawng a,
            </VERS>
            <VERS vnumber="2"> “Ka lunggimna kitawikhai henla, ka haksatna khempeuh kitawiteh leh!
            </VERS>
            <VERS vnumber="3"> Tuipi sehnel khempeuh sangin gik zaw ding ahih manin ka kampaute guhin a kha hi.
            </VERS>
            <VERS vnumber="4"> Vanglianpa’ thaltangte in kei hong kha a, ka sungah a thal gu kidiah hi. Pasian in a kihtakhuai-in kei hong su hi.
            </VERS>
            <VERS vnumber="5"> Gam late in lopa a nek laitakin ham a, bawngtal in an a nek laitakin ham ahi hiam?
            </VERS>
            <VERS vnumber="6"> An lim lote, ci sawh loin kine thei a, aktui da kang in limna nei ahi hiam?
            </VERS>
            <VERS vnumber="7"> Ka kam in tuate ciam nuam lo a, tuate khempeuh a luaksuahhuai an tawh a kibang lel ahi hi.
            </VERS>
            <VERS vnumber="8"> “Ka ngetna ngah thei hi leng a, Pasian in ka deihna hong pia ding hileh
            </VERS>
            <VERS vnumber="9"> Pasian in kei hong sucip henla, a khut zanin kei hong that vet leh!
            </VERS>
            <VERS vnumber="10"> Tua hileh keima kihehnepna hi dinga, hih zahta ka thuakna-ah nuamin ka diang ding hi. Bang hang hiam cih leh Siangtho Pa’ thu ka nial khat zong om lo hi.
            </VERS>
            <VERS vnumber="11"> Ka thuak lai nadingin bang hatna nei nawn a, lungduai a ka om nadingin lamet ding bang om nawn ahi hiam?
            </VERS>
            <VERS vnumber="12"> Ka thahatna suang bang hi a, ka pumpi in sumngo tha paii ahi hiam?
            </VERS>
            <VERS vnumber="13"> Kei le kei’ sung panin huhna bangci ngahtawm theih ding ka hi hiam? Kei hong kihuhna ding ka ngetna ding kuamah om lo hi.
            </VERS>
            <VERS vnumber="14"> “Pasian ka nusia a, ka nusia kei zongin, hih bang lungkham hunin lawm citak ka kisam hi.
            </VERS>
            <VERS vnumber="15"> No ka lawmte pen, lui tuikhang bang, a mangthang pak tui let bang,
            </VERS>
            <VERS vnumber="16"> nin a khalhnelh vuk le tuikhal bangin na zuautat uh hi.
            </VERS>
            <VERS vnumber="17"> Khua a lum ciangin tuate tui mangthang a, ni a sat ciangin a kaang hi.
            </VERS>
            <VERS vnumber="18"> Tua tui a zong dingin khualzin mite pai kawikawi a, gam sung tengah kawi pai-in a mangthang uh hi.
            </VERS>
            <VERS vnumber="19"> Tema khuami khualzinte in zong tua tui zong uh a, Sheba mite in zong tua tui muanin a nei uh hi.
            </VERS>
            <VERS vnumber="20"> Ahi zongin tua a lametna uhah cimawh uh hi. Tua tui zuan uh a, a om loh ciangin cih nading thei loin kam ka lel uh hi.
            </VERS>
            <VERS vnumber="21"> Tu-in zong kei adingin note tua bang lel na hi uh hi. Ka gimna teng nong mu uh a, na lau uh hi.
            </VERS>
            <VERS vnumber="22"> No kiangah, ‘Na khat peuhpeuh hong pia un, ka suahtak nadingin sum tawh hong huh un,
            </VERS>
            <VERS vnumber="23"> ka galte’ kiang panin hong hon khia un, kei a hong nengniamte’ khut sung panin hong tan khia un,’ hong ci ngei zenzen ka hi hiam?
            </VERS>
            <VERS vnumber="24"> “Hong hilh thei le-uhcin, pau loin ka ompah ding hi. Ka khialhna hong theitelsak dih un.
            </VERS>
            <VERS vnumber="25"> Lungsim takpi tawh thugennate heh loin kisang thei a, ahi zongin no hong taiina in bang phatuamsak ahi hiam?
            </VERS>
            <VERS vnumber="26"> Kamging mawkmawk lelte heh taak sa a, huih’ let mang cihmawh kamte thupi ngaihsut na hi uh hiam?
            </VERS>
            <VERS vnumber="27"> Mi cimawh khat suksiat gawp sawm a,na lawm khat uh hih gawp sawm na hi uh hiam?
            </VERS>
            <VERS vnumber="28"> Tu-in kong thum hi; kihei unla kei hong en un. Na maitang uhah zuau a gen dingin kilawm ka hi hiam?
            </VERS>
            <VERS vnumber="29"> Ngaihsun pha un, a kilawm lopi-in kei hong hih kei un. Ngaihsun pha un, ka hoihna teng a hong kize-et hi lel hi.
            </VERS>
            <VERS vnumber="30"> Ahi zongin zuaugen mahin nong ngaihsun lai veve uh a, a sia le a pha a khen thei loin nong seh lai veve uh hi.
            </VERS>
        </CHAPTER>
        <CHAPTER cnumber="7">
            <VERS vnumber="1"> Job in Pasian Seel “Leitungah mihing in nasep haksa nei a, ama hun pen nasem pa-a’ bang hi lo ahi hiam?
            </VERS>
            <VERS vnumber="2"> Sila nasemte in niliim lunggulhin nasem pa in a thaman a ngak tawh kibang hi lo ahi hiam?
            </VERS>
            <VERS vnumber="3"> A mawkna-in kha tampi sung ka om a, zanthapai-in lungkhamna bek keima tanh ahi hi.
            </VERS>
            <VERS vnumber="4"> Nitak ka lup ciangin, ‘Cik ciangin khua hong vakin zing ka tho tam,’ ka ci hi. Ahi zongin zan sau a, zingsang khuavak mateng ka kigawigawi hi.
            </VERS>
            <VERS vnumber="5"> Ka pumpi tung khempeuh ah than bekbek kidim a, ka vun tung khempeuh meima in tuamcip hi.
            </VERS>
            <VERS vnumber="6"> Ka hunte siamgante’ siam ciangtang sangin manlang zaw a, lametna om loin a mong tung pak hi. 
            </VERS>
            <VERS vnumber="7"> “Pasian aw, ka nuntakna husan bang bek ahihna hong phawk in. Ka mit in hun nuam mukik ngei nawn lo ding hi.
            </VERS>
            <VERS vnumber="8"> Kei hong mu ngei pa in kei hong mukik nawn lo dinga, na hong et laitak mahin ka mangthang ding hi.
            </VERS>
            <VERS vnumber="9"> Meiilum kaite bei-in a manthan bangin Leinuai a paisuk pa mangthang ding hi.     </VERS>
            <VERS vnumber="10"> Ama inn ah hong ciahkik nawn lo dinga, ama omna ngei mun in amah thei nawn lo ding hi.
            </VERS>
            <VERS vnumber="11"> Tua ahih manin pau loin ka om kei ding hi. Ka lungkham manin kam ka pau dinga, ka gimluat manin ka phun ding hi. 
            </VERS>
            <VERS vnumber="12"> “Kei a hong cing ding na koih nadingin kei, tuipi ganhing hong sa na hi hiam?
            </VERS>
            <VERS vnumber="13"> Lum leng nuam dinga, ihmu leng phatuam ding hi, ci leng lah, 
            </VERS>
            <VERS vnumber="14"> a lauhuai mang nong mansak a, a lauhuai maangmuhna tawh nong lausak hi.
            </VERS>
            <VERS vnumber="15"> Tua ahih manin gui-awk ding ka ut zaw a, hih bang ka thuak sangin ka si nuam zaw hi.
            </VERS>
            <VERS vnumber="16"> Ka lungkham a, ka nungta nuam nawn kei hi. Ka nuntakna pen husan bang hi lel ahih manin hong hici omsak hoh in. 
            </VERS>
            <VERS vnumber="17"> “Nang in hih zahin na thupi ngaihsut dingin na lungsimah na ngaihsut dingin
            </VERS>
            <VERS vnumber="18"> zingsang simin gim a pia dingin ama kiangah pai-in amah na ze-et themthum nadingin mihing bang hi lel ahi hiam?
            </VERS>
            <VERS vnumber="19"> Tomkha sung beek hong pelh lo dinga, ka hu beek hong sangsak man lo ding na hi hiam?
            </VERS>
            <VERS vnumber="20"> Mihingte a encik pa aw, a khial ka hih leh zong nangma tungah bang gamta khial ka hi hiam? Bang hangin kei hong ngim a, bang hangin nangma muitum suak zenzen ka hi hiam?
            </VERS>
            <VERS vnumber="21"> Bang hangin ka khialhna hong maisak lo a, ka mawhna hong maisak lo na hi hiam? Tu-in han sungah ka lum dinga, nong zonzon hangin ka na om nawn kei ding hi,” a ci hi.</VERS>
        </CHAPTER>
        <CHAPTER cnumber="8">
            <VERS vnumber="1"> Bildad in Pasian Thuman hi, Ci Tua ciangin Shuah gammi Bildad in dawng a,
            </VERS>
            <VERS vnumber="2"> “Tua bang thu bang tanvei gengen dinga, bang tanvei paupau ding na hi hiam?
            </VERS>
            <VERS vnumber="3"> Pasian in thutang a zang lo sa na hi hiam? Vanglianpa in thuman a zang lo sa na hi hiam?
            </VERS>
            <VERS vnumber="4"> Na tate ama tungah khial a, amau’ mawhnate amaute a tuaksak ahi hi.
            </VERS>
            <VERS vnumber="5"> A hun lai-in Pasian zong inla, Vanglianpa’ hehpihna ding thuum lecin,
            </VERS>
            <VERS vnumber="6"> nang dikin thutang kisa mahmah na hih leh pel loin amah in nang hong en dinga, na thumanna tawh kizui-in thaman hong pia ding hi.
            </VERS>
            <VERS vnumber="7"> Tua hileh, na zawn mahmah khit hangin a tawpna-ah na haukik ding hi. 
            </VERS>
            <VERS vnumber="8"> “Khangluite’ thu kantel inla, pute pate’ tuahsa thute ngaihsun pha in.
            </VERS>
            <VERS vnumber="9"> Eite pen zan mah mi ihi a, bangmah i thei kei hi. Leitung a i nuntakna pen niliim bang lel ahi hi.
            </VERS>
            <VERS vnumber="10"> Amaute in nang hong hilhin, a thu hong genin, amau’ phawksa thute hong gen ding hi lo ahi hiam? 
            </VERS>
            <VERS vnumber="11"> “Ciknawng om lohna-ah laiphai kung po thei ahi hiam? Tui om lohna-ah pumpeeng pung thei ahi hiam?
            </VERS>
            <VERS vnumber="12"> Ahi zongin tuate a pak kimlai a phuk hun nai lopi-in kungno dang khempeuh sangin keu masa zaw hi.
            </VERS>
            <VERS vnumber="13"> Pasian a mangngilhte tua bangmah ahi hi. Pasian a don lo mite’ lametna a bei ta ahi hi.
            </VERS>
            <VERS vnumber="14"> Ama kimuanna maimom khau bang hi lel a, ama ki-upna maimom bu bang hi lel hi.
            </VERS>
            <VERS vnumber="15"> A inn tungah kingam a, a inn hoi hi. A inn lencip a, ahi zongin kip zo lo hi. 
            </VERS>
            <VERS vnumber="16"> “Amah pen nitaang sungah hoihtakin a khang kungno, a huan sungah a dawn hilhhelh kungno ahi hi.
            </VERS>
            <VERS vnumber="17"> Ahi zongin suangtum lakah a zung a kivial gawp, suangtawphah a phukha zung a suak hi.
            </VERS>
            <VERS vnumber="18"> Tua ciangin mi khatpeuh in a phung pan zungbawh a, ‘Cik mahin nang hong thei ngei peuhmah kei ing,’ ci-in a lawn khia hi.
            </VERS>
            <VERS vnumber="19"> Hih bang danin ama nuntakna bei a, lei sung panin kung dangte hong po khia hi. 
            </VERS>
            <VERS vnumber="20"> “Theitel in; Pasian in cikmah hunin mawhbaang lo mite nil khia lo dinga, gamtatsia mite huh ngei lo ding hi.
            </VERS>
            <VERS vnumber="21"> Na mukah lungdam nuihna hong omsak dinga, na kam sungah lungdam a kikona hong omsak ding hi. 
            </VERS>
            <VERS vnumber="22"> Nang hong mudahte in maizumna ngah ding uh a, migilote’ puanbuk mai mang ding hi,” a ci hi.
            </VERS>
        </CHAPTER>
        <CHAPTER cnumber="9">
            <VERS vnumber="1"> Job in Pasian A Dawn Theih lohna Tua ciangin Job in Pasian dawng a,     </VERS>
            <VERS vnumber="2"> “Kuamah in Pasian a zawhzawh lohna a teltakin ka theita hi.
            </VERS>
            <VERS vnumber="3"> Mi khatpeuh Pasian tawh thu a kinial ding hileh tulkhat sungah khatvei nangawn dawng thei lo ding hi.
            </VERS>
            <VERS vnumber="4"> Amah pil mahmah a, vanglian mahmah hi. Kua in khauhtakin nial a, nial paisuak zo ahi hiam?
            </VERS>
            <VERS vnumber="5"> Pasian in mualte liingsak a, tawlngasak lo hi. Ama hehna tawh mualte a lumlet hi.
            </VERS>
            <VERS vnumber="6"> Amah in leitung lok gawp a, a khuampite kiliing hi.
            </VERS>
            <VERS vnumber="7"> Amah in ni a suak lo dingin thu pia a, aksite sincip hi.
            </VERS>
            <VERS vnumber="8"> Amah bek in vanpi zal a, tuipi tuihualte tuancil hi.
            </VERS>
            <VERS vnumber="9"> Amah pen vana a om Khawlei-uikai, Zawlzawng, Seguk le Khanglam aksite a bawlpa ahi hi.
            </VERS>
            <VERS vnumber="10"> Amah in kuama theih zawh loh na lian tampi bawl a, kuama sim zawh loh nalamdang tampi sem hi.
            </VERS>
            <VERS vnumber="11"> “Ka kiangah amah hong pai a, ke’n amah ka mu thei kei hi. Amah gam tangtang napi-in, amah ka theithei kei hi.
            </VERS>
            <VERS vnumber="12"> Amah in la khia nuam leh a khaktan zo ding kua om ahi hiam? Bang hih na hi hiam, kua’n ci thei ding ahi hiam?
            </VERS>
            <VERS vnumber="13"> Pasian in ama hehna dokkik het lo mah ding hi. Rahab’ pawlte nangawn a khenuai-ah kun uh hi.
            </VERS>
            <VERS vnumber="14"> Tua ahih ciangin keimah in bangci dawn theih dinga, amah ka nialna ding kammal bangci muh ding ka hi hiam?
            </VERS>
            <VERS vnumber="15"> Kei ka dik hangin amah ka dawng thei kei hi. Kei hong mawhsak pa tungah hong hehpih ding ka nget kul hi.
            </VERS>
            <VERS vnumber="16"> Thukhen zumah amah samin hong pai hita mah leh zong ka thumna hong ngai dingin  ka um tuan kei hi.
            </VERS>
            <VERS vnumber="17"> Bang hang hiam cih leh thu themno khat hangin nakpitakin kei hong hih a, thu om lopi-in gimna tampi hong thuaksak hi.
            </VERS>
            <VERS vnumber="18"> Ka hu nangawn hong sangsak man lo a, lungkhamna tawh kei hong kidimsak hi. 
            </VERS>
            <VERS vnumber="19"> Thatanghat thu ding hileh, amah hat mahmah a, thutang kituh hi leng, kua in thukhen zumah amah sam zo ding ahi hiam?
            </VERS>
            <VERS vnumber="20"> Kei ka dik hangin keima kam mah siksanin kei hong man dinga, mawhbaang lo ka hih hangin keima kampau hong lehheisak ding hi.
            </VERS>
            <VERS vnumber="21"> Paubaanna ka neih loh hangin kei a thupi-in ka kingaihsun tuan het kei a, ka nuntakna ka kih hi.
            </VERS>
            <VERS vnumber="22"> Thu khat bek om hi. Tua ahih ciangin amah in a paubaang lote le a gilote susia khawm hi, ka ci hi.
            </VERS>
            <VERS vnumber="23"> Lauhuai lianpi hong tung pakin sihna a om ciangin mawhbaang lote’ thumna a nuihsan lel hi.
            </VERS>
            <VERS vnumber="24"> Migilote’ khut sungah leitung kipia a, amah in thukhen mangte’ mit a tuncipsak hi -amah hikeileh kua hi ding ahi hiam? 
            </VERS>
            <VERS vnumber="25"> “Laitaite sangin ka hun nawhtai zaw a, beipak ahih manin nopna ngah kha lo hi.
            </VERS>
            <VERS vnumber="26"> Pumpeeng gunkuang bangin ka hun nawhpai a, muvanlai sa bawh bangin a nawhlen hi.
            </VERS>
            <VERS vnumber="27"> Ka dahnate kimangngilh bawlin kimaitaisak ding ci taleng zong,
            </VERS>
            <VERS vnumber="28"> a dikin nong seh loh ding lamtak thei khin ka hih manin ka thuak ding thute hangin kei ka lau mahmah hi.
            </VERS>
            <VERS vnumber="29"> Kei a mawhin hong kiseh veve ding ahihleh bang hangin a mawkna-in na sem ding ka hi hiam?
            </VERS>
            <VERS vnumber="30"> Satpiang tawh kei kisilin, vuttui tawh ka khut sawp taleng,
            </VERS>
            <VERS vnumber="31"> buannawng sungah kei nong hencip veve dinga, ka puan ninte in a kihhuai hong suaksak ding hi.
            </VERS>
            <VERS vnumber="32"> Amah ka dawn theih nadingin amah, kei bangin mi hi lo a, thukhen zumah thu kineihpih theih hi lo hi.
            </VERS>
            <VERS vnumber="33"> Ko tegel kikalah thu hong khen ding khat om thei henla, ko tegel tungah aana hong zang ding khat om thei hileh,
            </VERS>
            <VERS vnumber="34"> kei hong kisatna ciang hong paih khiatsak dinga, kei tungah lauhuaina lianpite hong om nawn lo ding hi.
            </VERS>
            <VERS vnumber="35"> Bangbang ahi zongin amah kihta hetloin ka pau ding hi; bang hang hiam cih leh kei’ omzia ding bangin kei ka om loh lamtak teltakin ka kithei hi.
            </VERS>
        </CHAPTER>
        <CHAPTER cnumber="10">
            <VERS vnumber="1"> Ama Pianzia Hangin Job Thum “Ka nuntakna ka cimtak mahmah ta hi. Ka dahna thu ka ut utin ka gen dinga, ka lungkham manin ka paupau ding hi.
            </VERS>
            <VERS vnumber="2"> Pasian kiangah hih bangin ka ci ding hi: Kei hong mawhsak kei in. Kei nong langpanna thu hong gen in.
            </VERS>
            <VERS vnumber="3"> Na khut tawh na sepsate simmawh bawlin, migilote’ vai panpihin, hih bangin nong netniamna ah bang phattuamna ngah na hi hiam?
            </VERS>
            <VERS vnumber="4"> Mihing bang lelin gamta na hi hiam?
            </VERS>
            <VERS vnumber="5"> Na nuntak hun tan kote’ nuntak tan bang lelin ngaihsun na hi hiam?
            </VERS>
            <VERS vnumber="6"> Bang hangin ka mawhna hong sulzuihin, ka khialhna khempeuh hong kantel na hi hiam?
            </VERS>
            <VERS vnumber="7"> Ka mawh lohna na thei a, nang kiang panin kei hong hon ding a om lohna na theihsa mah ahi hi. 
            </VERS>
            <VERS vnumber="8"> “Nangma khut tawh kei hong lomin na hong piangsak a, tu-in nangma khut mah in kei hong lehsuksiat hi.
            </VERS>
            <VERS vnumber="9"> Leivui pan a kei nong bawlna hong phawkkik in. Leivui mahin hong dengvuikik takpi ding na hi hiam?
            </VERS>
            <VERS vnumber="10"> Kei ka pian nadingin ka pa’ tungah tha na guan a, ka nu’ sungah kei nong khangsak hi.
            </VERS>
            <VERS vnumber="11"> Guh le thaguite tawh ka pumpi ding nong bawl a, sazang le vun tawh tua guhte nong tuamsak hi.
            </VERS>
            <VERS vnumber="12"> Kei, nuntakna hong pia-in, nong it tawntung a, nangma hong kepna hangin kei ka nungta hi.
            </VERS>
            <VERS vnumber="13"> Ahi zongin a beisa hun sung khempeuh ah kei ading thusim khat na neihna tu-in ka theita hi.
            </VERS>
            <VERS vnumber="14"> Ka khialhkhaknate hong ensim niloh na hih manin ka mawhnate hong maisak nuam lo na hi hi.
            </VERS>
            <VERS vnumber="15"> Ka khialh phetin gim nong pia pah a, ka gamtat hoih ciangin zong nong pakta tuan kei hi. Mindaina le maizumna tawh kei ka kidim hi.
            </VERS>
            <VERS vnumber="16"> Mavanna khatpeuh neisun leng zong, humpinelkai bangin ka siatna ding na zong a, kei’ gimtheih nadingin nalamdang tuamtuam nangawn na bawl liang hi.
            </VERS>
            <VERS vnumber="17"> Kei a hong langpang dingin teci na nei tawntung a, keima tungah na hehna hong khang semsem a, kei nong sukna ding thuthak na mu tawntung hi.  
            </VERS>
            <VERS vnumber="18"> “Pasian aw, bang hangin ka nu’ sung panin kei hong piangsak peuhmah na hi hiam? Kuama hong muh ma-in a si hizaw hoh leng!
            </VERS>
            <VERS vnumber="19"> Ka nu’ sung pan hankhuk zuat pah ding pen mihing a pian loh zah mahin a hoih ahi hi.
            </VERS>
            <VERS vnumber="20"> Keima nuntakna bei dektak ta hi lo ahi hiam? Hong hici omsak hoh in! Ka hun neih laisun teng nuam takin hong zangsak in.
            </VERS>
            <VERS vnumber="21"> Kei a pai baihta ding ka hi a, a hong ciahkik ngei ding ka hi kei hi -khuamial, lungzinna gam,
            </VERS>
            <VERS vnumber="22"> khuavak nangawn khuamial ahihna gam, khuamial gam, lungzinna gam, lungkhamna gam, a zuan ta ding ka hi hi,” a ci hi.
            </VERS>
        </CHAPTER>
        <CHAPTER cnumber="11">
            <VERS vnumber="1"> Zofar in Job Mawhna Nei-in Ngawh Tua ciangin Naamah gammi Zofar in dawng a,     </VERS>
            <VERS vnumber="2"> “Kampau hih zahta hong kidawng lo ding sa a, kam tam pauna hangin thumanin hong kiseh dingin ngaihsun na hi hiam?     </VERS>
            <VERS vnumber="3"> Job aw, na thugente hong dawng thei lo dingin hong ngaihsun na hi hiam? Na simmawh kampaute hong kidawng mawh dingin ngaihsun na hi hiam?
            </VERS>
            <VERS vnumber="4"> Nangma thugente a man na sa kha a, Pasian’ muhna-ah a siangtho dingin na kingaihsun kha hi.     </VERS>
            <VERS vnumber="5"> Pasian in na thugente hong dawngkik leh ut mahmah ing!     </VERS>
            <VERS vnumber="6"> Pilna nam tampi a omna thu, mihing’ theih zawh loh thuthuk, a omna thu hong gen ding hi. Na mawhna zahin Pasian in gim hong piak lohna thei in. 
            </VERS>
            <VERS vnumber="7"> “Pasian’ thuthuk thei khinzo ding na hi hiam? Vanglianpa’ hih theihna thei khinzo ding na hi hiam?     </VERS>
            <VERS vnumber="8"> Vantung sangin Pasian sang zaw a, ahi zongin tua vantung nangawn na ban zo kei hi. Pasian in leinuai thu thei a, ahi zongin nangmah in tua thu na thei kei hi.
            </VERS>
            <VERS vnumber="9"> Pasian’ liatna pen leitung sangin gol zaw a, tuipi sangin zai zaw hi.     </VERS>
            <VERS vnumber="10"> Pasian in nang hong manin thu hong sit leh amah a khaktan ding kua om ahi hiam?
            </VERS>
            <VERS vnumber="11"> Pasian in mihoih lote thei takpi hi. Mawhna a muh ciangin thudon lo ding ahi hiam?     </VERS>
            <VERS vnumber="12"> Gamlak a om late mihing suak ngei dinga, mihaite pil ngei ding ahi hiam?  
            </VERS>
            <VERS vnumber="13"> “Job aw, na lungsim a hoihin bawl inla, Pasian’ lamah kihei in.
            </VERS>
            <VERS vnumber="14"> Khialhna na bawl khak leh paai khia inla, na inn sungah gitlohna omsak kei in.
            </VERS>
            <VERS vnumber="15"> Tua hileh kisuanna om loin na khuadak ngam dinga,  na lung nuamin launa na nei kei ding hi.
            </VERS>
            <VERS vnumber="16"> Na lungkhamnate veng dinga, tuikhang pak bangin na phawk nawn kei ding hi.
            </VERS>
            <VERS vnumber="17"> Tua ciangin na nuntakna, sun sangin taang zaw dinga, nuntak lungzin pen hun, sun sangin taang zaw ding hi.
            </VERS>
            <VERS vnumber="18"> Lungnuam tak le lametna nei-in na om dinga, Pasian in nang hong hu-in, tawldamna hong pia ding hi.
            </VERS>
            <VERS vnumber="19"> Kuamah kihtak nei loin nuamtakin na om dinga, mi tampi in nangma maipha hong zong ding uh hi.
            </VERS>
            <VERS vnumber="20"> Ahih hangin migilote ahihleh cimawhin khuadak ding uh a, suahtakna ding lampi mu lo ding uh hi. Amau’ ngah ding ahihleh sihna bek ahi hi,”  a ci hi.</VERS>
        </CHAPTER>
        <CHAPTER cnumber="12">
            <VERS vnumber="1"> Job in Pasian’ Vangliatna le Pasian’ Pilna Gen Tua ciangin Job in dawng a,
            </VERS>
            <VERS vnumber="2"> “Note pen theihna kicing na kisa mah uh a, pilna a nei na kisa mah uh hi.
            </VERS>
            <VERS vnumber="3"> Ahi zongin note zah mahin kei zong thu ka thei a, midangte sangin na theih zawk uh bang om tuan ahi hiam?
            </VERS>
            <VERS vnumber="4"> Ka lawmte nangawn in tu-in kei hong nuihsan uh a, kei dikin paubaang lo napi hong nuihsan uh hi. Ahi zongin Pasian in ka thungetna a hong piak hun om hi.
            </VERS>
            <VERS vnumber="5"> Note in lungkhamna bangmah na nei kei uh a, kei na hong ciamnuih bawl gawpgawp uh hi. A puk dektak mipa na sat gawp uh hi.
            </VERS>
            <VERS vnumber="6"> Guta mite nuamtakin om hithiat uh a, Pasian a simmawhte nuamtakin nungta uh hi. 
            </VERS>
            <VERS vnumber="7"> “Ahi zongin gamsate va dong un, hong hilh ding uh hi. Vasate va dong un, hong hilh ding uh hi.
            </VERS>
            <VERS vnumber="8"> Leitung ganhingte va dong un, hong hilh ding uh hi. Tui sung ngasate zong va dong un, hong hilh ding uh hi. 
            </VERS>
            <VERS vnumber="9"> Pasian’ khut in amaute a bawlna thu a vekpi-un thei kim uh hi lo ahi hiam?     </VERS>
            <VERS vnumber="10"> A piansaksate’ nuntakna Pasian mah in a uk ahi hi. Mihing khempeuhte’ nuntakna ama khut sungah om hi.
            </VERS>
            <VERS vnumber="11"> Leii in an a ciap mah bangin, bil in ngai thei hi lo ahi hiam? 
            </VERS>
            <VERS vnumber="12"> “Khanghamte in pilna nei a, nuntak saute in thu theitel uh hi.     </VERS>
            <VERS vnumber="13"> Pasian in pilna le vang nei a, amah thukipin thu a theitel hi. 
            </VERS>
            <VERS vnumber="14"> Pasian in phelkek leh kuamah in lamkik zo lo a, Pasian in thongah mi koih leh kuamah in suaktasak zo lo hi.
            </VERS>
            <VERS vnumber="15"> Pasian in guah khaktan leh leitung keugaw a, tui a khah ciangin tui hong khang hi.
        
            </VERS>
            <VERS vnumber="16"> “Pasian thahatin gualzo tawntung a, mi khemte le khemna a thuakte Pasian’ ukna nuai-ah a om uh ahi hi.
            </VERS>
            <VERS vnumber="17"> Amah in mipilte’ pilna susia-in, makaite pen mihai bangin gamtasak hi.
            </VERS>
            <VERS vnumber="18"> Amah in kumpite zakiasak a, thongah a khia hi.
            </VERS>
            <VERS vnumber="19"> Siampite mihai suaksak a, mi vangliante lawnthal hi.
            </VERS>
            <VERS vnumber="20"> Amah in mi’ muante a pau thei loin bawl a, khanghamte’ pilna a paihkhiatsak hi.
            </VERS>
            <VERS vnumber="21"> Amah in mi vangliante mindaisak a, mi thupite’ kihihsakna a beisak hi.
            </VERS>
            <VERS vnumber="22"> Amah in khuamial sung panin thuthukte kal khia a, a kithei zo lo thute kitelsak hi.
            </VERS>
            <VERS vnumber="23"> Amah in minamte thahatsakin liansak a, ahi zongin amah in tuate zo gawpin susia hi.
            </VERS>
            <VERS vnumber="24"> Amah in minam makaite a pilna uh paihkhiatsak a, lampi om lohna gamlakah vakvaisak hi.
            </VERS>
            <VERS vnumber="25"> Khuamial lakah amaute in mialzawt uh a, zukham bangin amaute hoihoi uh hi.
            </VERS>
        </CHAPTER>
        <CHAPTER cnumber="13">
            <VERS vnumber="1"> Job in Ama Hoihna Gen “Na gen uh thu khempeuh ka muhsa vive hi a, ka bil-in ka zakzaksa, ka theih theihsa thu ahi hi.
            </VERS>
            <VERS vnumber="2"> Note’ theih khempeuh, Note khempeuh sangin ka neu zaw tuan het kei hi.
            </VERS>
            <VERS vnumber="3"> Ahi zongin note tawh kam a kinial hi loin, Pasian tawh a kinial ka hi hi. Pasian tawh hih ka thu ka kinial nuam hi.
            </VERS>
            <VERS vnumber="4"> Note in na haina uh zuauthu tawh na melh uh a, kuamah a damsak zo lo zato siam-a kinei mite tawh na kibang uh hi.
            </VERS>
            <VERS vnumber="5"> Pau hetloin om hi le-uhcin, mipil mah hong kisa zaw ding hi. 
            </VERS>
            <VERS vnumber="6"> “Tu-in ka thugen hong ngai unla, ka gen laitakin limtak ngai un.
            </VERS>
            <VERS vnumber="7"> Pasian’ min dingin thuman lo genin, ama adingin zuauthu gensak ding na hi uh hiam?
            </VERS>
            <VERS vnumber="8"> Pasian angvan dinga, ama ading gensak ding na hi uh hiam?
            </VERS>
            <VERS vnumber="9"> Pasian in limtakin note hong entel leh note’ sungah hoihna mu ding ahi hiam? Mihingte na khem bangun Pasian a khem thei dingin kei bek kong suakta hi,” a ci hi. kingaihsun na hi uh hiam?
            </VERS>
            <VERS vnumber="10"> A simthamin angvanna na zat uhleh amah in note hong taii taktak ding hi.
            </VERS>
            <VERS vnumber="11"> Ama vangliatna in note hong lausak dinga, note tungah amah kihtakna hong tung ding hi lo ahi hiam?
            </VERS>
            <VERS vnumber="12"> Na thugente uh vutkhu bang hi lel a, na siksante uh leivui bang hi lel hi.
            </VERS>
            <VERS vnumber="13"> Pau kei unla, kei, thu hong gensak dih un; a piang peuhpeuh a piang hi mai hen. 
            </VERS>
            <VERS vnumber="14"> “Ka nuntakna pia ngamin, ka nuntakna ka ap ngam hi.
            </VERS>
            <VERS vnumber="15"> Pasian in kei hong that mah taleh zong, phamawh ka sa kei hi. Ahi zongin ama mai-ah ka thu ka gen veve ding hi.
            </VERS>
            <VERS vnumber="16"> Pasian’ mai-ah migilote pai ngam lo uh ahih manin, ka hanna pen ka gualzawhna hi ding hi.
            </VERS>
            <VERS vnumber="17"> Ka thugente limtak ngai unla, ka lahtelnate na za un.
            </VERS>
            <VERS vnumber="18"> Ka thu a gen dingin a baihsa-in ka om a, thu ka zawh ding lamtak teltakin ka thei hi.
            </VERS>
            <VERS vnumber="19"> “Pasian aw, keimah hong mawhsak ding na hi hiam? Nong mawhsak leh pau hetloin a si dingin ka kiging hi.
            </VERS>
            <VERS vnumber="20"> Thu nih kong ngen hi, ka hong nget hong pia in. Tua ciangin nang tungah bangmah kong im kei ding hi.
            </VERS>
            <VERS vnumber="21"> Kei tungah gim hong pia nawn kei inla, hih bang launa hong thuaksak nawn kei in.
            </VERS>
            <VERS vnumber="22"> Pasian aw, hong hopih masa in, kong dawng ding hi. Kei, thu hong gensak inla, nangmah in hong dawng in.
            </VERS>
            <VERS vnumber="23"> Ka mawhna ka khialhna bangzah pha ahi hiam? Ka mawh ka khialhna teng hong theisak in. 
            </VERS>
            <VERS vnumber="24"> “Bang hangin kei hong peel a, gal bangin hong ngaihsun na hi hiam?
            </VERS>
            <VERS vnumber="25"> Bang hangin keimah lausak ding hanciam na hi hiam? Kei, singteh bang lel hi lo ka hi hiam? Anvai themkhat galin do ding na hi hiam? 
            </VERS>
            <VERS vnumber="26"> “Nangmah in kei tungah thusiapi nong zong a, ka neulai huna ka gamtatna nangawn tawh nong mawhsak hi.
            </VERS>
            <VERS vnumber="27"> Nangmah in ka khe sikkol nong bulh a, ka kalsuanna khempeuh le ka khekhap nangawn na entel hi.
            </VERS>
            <VERS vnumber="28"> Tua huhau-in singmuat bangin ka puk a, nget in a nek puan bangin ka zan gawp hi.
            </VERS>
        </CHAPTER>
        <CHAPTER cnumber="14">
            <VERS vnumber="1"> Nuntak Tom Thu Lung Ngaingai “Mihingte a nuntak hun tom mahmah a, lungkhamna tawh kidim hi.
            </VERS>
            <VERS vnumber="2"> Amaute paak bangin khangin keu pak uh a, niliim bangin pai hanhanin, mangthang uh hi.
            </VERS>
            <VERS vnumber="3"> Pasian aw, tua bang lel mi kei hong en a, thukhenna a thuak dingin na mai-ah hong sam na hi hiam?
            </VERS>
            <VERS vnumber="4"> Mihing banga a ninte sung panin a siang hong piang lo ding hi.
            </VERS>
            <VERS vnumber="5"> A nuntak tan ding kiseh khol a, a nuntak kha phazah ding kiciangtan khin hi. Nangmah in na ciangtan khin a, kikheel thei nawn lo hi.
            </VERS>
            <VERS vnumber="6"> Amah en loin tuaci omsak mai inla, a nuntak haksapi mah zomzomsak hoh in. 
            </VERS>
            <VERS vnumber="7"> “A kiphuk khinsa singkung nangawn in lametna nei buang a, a bul sel kikin nungtakik thei hi.
            </VERS>
            <VERS vnumber="8"> Lei sungah a zungte teek a, a bulsum a si zongin,
            </VERS>
            <VERS vnumber="9"> guahtui ngahin, singkungno-in hong selkik hi.
            </VERS>
            <VERS vnumber="10"> Ahi zongin mi si a, amah mai mang pah hi. Amah a beina tungta a, koi-ah om nawn ahi hiam? 
            </VERS>
            <VERS vnumber="11"> “Gun tuite le tuipi tuite a kan hun om thei ding hi.
            </VERS>
            <VERS vnumber="12"> Ahi zongin vanpi a omlai teng, misite thokik ngei lo dinga, a ihmutna panun khanglo ngei lo, gamtang ngei lo ding uh hi.  
            </VERS>
            <VERS vnumber="13-14"> “Hih gimna tawh ka kipelh theih nadingin nong phawk loh nading mun misite’ gam sungah kei hong busak in. Mi a si khinsate hingkik thei lo ahih manin a hingin hong omsak peuh lecin tua lai-ah ka ut hi. Na hehna a dam ciangin hong phawkkik peuh lecin tua lai-ah ka ngak nuam hi.     </VERS>
            <VERS vnumber="15"> Tua khit ciangin kei na hong sam dinga, ke’n kong dawng ding hi. Nangma bawlsa ahi keimah na hong lunggulh ding hi.
            </VERS>
            <VERS vnumber="16"> Tua hun ciangin ka kalsuanna khempeuh nong en dinga, ahi zongin ka khialhnate nong sulzuih nawn kei ding hi.
            </VERS>
            <VERS vnumber="17"> Ka khialhnate hong maisakin, nong paihkhiatsak dinga, ka mawhna khempeuh nong phiatkhiatsak ding hi. Tu-a bangin a piang thei hileh ka ut mahmah hi. 
            </VERS>
            <VERS vnumber="18"> “Ahi zongin a taktakin, mualte a puk ding hun suangkeente nangawn a cip ding hun hong tung ding hi.     </VERS>
            <VERS vnumber="19"> Tui in suangte nawtkhia-in, guahtui in lei a nawtkhiat bangin nangmah in mihingte’ lametna na beisak hi.
            </VERS>
            <VERS vnumber="20"> Nangmah in mi khat zo gawpin na hawl khia a, na sa mahmah ahih manin a si dingin a ha a li hi.
            </VERS>
            <VERS vnumber="21"> Amah a pahtawi dingin a tapate hong pai taleh zong amah gimlua ahih manin bangmah phawk zo nawn lo a, a tapate mindai taleh zong bangmah phawk zo nawn lo hi.     </VERS>
            <VERS vnumber="22"> A pumpi sunga a natnate le a lungsim gimnate bek a phawk zo lai hi,” a ci hi.</VERS>
        </CHAPTER>
        <CHAPTER cnumber="15">
            <VERS vnumber="1"> Tua ciangin Teman khuami Elifaz in Job dawng a,
            </VERS>
            <VERS vnumber="2"> “Job aw, mawk paupau kei in! Nang’ pau bangin mipilte pau ngei lo a,
            </VERS>
            <VERS vnumber="3"> bangmah-a kimang lo kampaute pau lo a, phattuamna om lo dingpi-in thu seel lo uh hi.
            </VERS>
            <VERS vnumber="4"> Ahi zongin nangmah in Pasian zahtakna na beisak a, ama mai-ah thugenna ding na khaktan hi.
            </VERS>
            <VERS vnumber="5"> Tu-in na mawhna thu na kam pan hong ging khia a, ngian zangin na kampau tawh na mawhna na seel hi.
            </VERS>
            <VERS vnumber="6"> Na mawhna thu kei’ hong gen kisam lo a, na pauna khempeuh in na mawhna hong langsakta hi. 
            </VERS>
            <VERS vnumber="7"> “Mihing a a piang lakah a masa pen kisa na hi hiam? Pasian in mualte a bawl lai-in a piang khin kisa na hi hiam?
            </VERS>
            <VERS vnumber="8"> Pasian’ vaihawmnate a za simin kingaihsun na hiam? Nang bek in pilna khempeuh a nei-in kingaihsun na hi hiam?
            </VERS>
            <VERS vnumber="9"> Ko’ theih loh thu bang thei tuan na hi hiam? Ko’ muh loh thu bang mu tuan na hi hiam?
            </VERS>
            <VERS vnumber="10"> Na pa’ pianma a a piang puteek samkangte’ tung panin kote in ka pilnate uh a ngah ka hi uh hi. 
            </VERS>
            <VERS vnumber="11"> “Pasian in nang hong hehnem hi; bang hangin nialnial na hi hiam? Kam khum kam nem tawh Pasian’ tangin nang tungah thu kong gen uh hi.
            </VERS>
            <VERS vnumber="12"> Ahih hangin na lung khauhin kote nong heh et hi.
            </VERS>
            <VERS vnumber="13"> Pasian’ tungah a heh na hi a, amah a simmawh na hi hi. 
            </VERS>
            <VERS vnumber="14"> “Mihing a a piang peuhmah paubaang hetloin siangtho taktak zo ding ahi hiam? Pasian’ tungah a thuman zo kua om ding ahi hiam?
            </VERS>
            <VERS vnumber="15"> Pasian in a siangtho vantung mite nangawn muang lo ahihleh, ei mawhnei mite bang hangin hong muang mah ding ahi hiam?
            </VERS>
            <VERS vnumber="16"> Mihing in tui i dawn bangin siatna i dawndawn a, mihing pen siahuai-in bangmah i man kei hi. 
            </VERS>
            <VERS vnumber="17"> “Job aw, ka thutheihte na ngai in.
            </VERS>
            <VERS vnumber="18-19"> Amaute tung bekah gam kipia ahih manin, amaute a pialkhiatpih ding gamdang mi tawh a kihel lo, a pu a pate un bangmah im loin thu a hilh suksuk uh mipilte’ thugente kong gen ding hi. Tua a gen uh thute in: 
            </VERS>
            <VERS vnumber="20"> “Mi a nengniam migilo pa in a khan tawntungin lungkhamna thuak ding hi.     </VERS>
            <VERS vnumber="21"> Launa ding awging a bilah za ngitnget dinga, lungmuangin a om laitakin gutate in buluh ding hi.
            </VERS>
            <VERS vnumber="22"> Lungzinna pan suahtak nading lametna om lo a, amah a that dingin mun khatah namsau in ngak khinkhian a,
            </VERS>
            <VERS vnumber="23"> amah a ne dingin musanete in a ngak uh hi. A mailam thu lungzinhuai ahihna thei hi.
            </VERS>
            <VERS vnumber="24"> A thahat kumpi khat bangin lungkhamna le lungzinna in amah a hih gawp dingin a ngak khikhe hi. 
            </VERS>
            <VERS vnumber="25"> “Pasian langpangin a khuttum a lahsan,  Vanglianpa a dem mipa in hih bang thute a thuak hi.
            </VERS>
            <VERS vnumber="26"> Bang hang hiam cih leh amah in khauhtakin Pasian langpangin, a lum sahpi tawh a lehdo hi. 
            </VERS>
            <VERS vnumber="27"> “A thatang muanhuai-in a pumpi a liat hangin
            </VERS>
            <VERS vnumber="28"> ama tenna khuapi sia-in, ama inn kinusia dinga, a sawt loin ninbulomtang suak ding hi.
            </VERS>
            <VERS vnumber="29"> Amah sauvei hau lo dinga, a neihsate kip lo ding hi. Ama liim nangawn mai mang dinga,
            </VERS>
            <VERS vnumber="30"> khuamial panin suakta lo ding hi. Amah pen a hiangte mei in a kattumsak, a paakte huih in a letkhiatsak, singkung tawh kibang ding hi.
            </VERS>
            <VERS vnumber="31"> Amah in gitlohna suanin nei ahih manin, gitlohna bek mah ngahkik ding hi.     </VERS>
            <VERS vnumber="32"> A hun a tun ma-in amah bei dinga, singhiang bangin keu-in hingkik nawn lo ding hi.
            </VERS>
            <VERS vnumber="33"> A min ma-in a gahte a pulh leenggui bang dinga, a paakte a pulh mang khin oliv kung bang ding hi.
            </VERS>
            <VERS vnumber="34"> Bang hang hiam cih leh Pasian a ngaihsun lote mi cimang suak a, sumgolh tawh a kilam innte mei in kaangtum hi.
            </VERS>
            <VERS vnumber="35"> Mihingte in siatna ding bek ngaihsunin sem uh a mi khem ding bekbek ngaihsun niloh uh hi,” a ci hi.
            </VERS>
        </CHAPTER>
        <CHAPTER cnumber="16">
            <VERS vnumber="1"> Pasian’ Bawlna hangin Job Phun Tua ciangin Job in dawng a,
            </VERS>
            <VERS vnumber="2"> “Tua bang thute ka zaza khin a, no’ hehnepna pen gimna ding bek ahi hi.
            </VERS>
            <VERS vnumber="3"> Khawl hun nei loin gengen lai ding na hi uh hiam? Na gen ding uh omom lai ahi hiam?
            </VERS>
            <VERS vnumber="4"> Note le keimah a kikhek thei hi lehang, note’ gen khempeuh kei zong ka gen thei ding hi. Note ka lu hong peisanin thu tampi tak mah kong gen thei ding hi.     </VERS>
            <VERS vnumber="5"> Ahi zongin keimah in note hong tua cih loin, thuhoih mahmah tawh note hong hehnemin, note hehnepna ding thu ka gen ding hi. 
            </VERS>
            <VERS vnumber="6"> Thu gengen taleng ka natna nuamtuam lo a, pau kei taleng zong, phatuam tuan lo hi.
            </VERS>
            <VERS vnumber="7"> Pasian aw, kei nong paatsak ngingei a, ka innkuan khempeuh na sisak mang khin hi.
            </VERS>
            <VERS vnumber="8"> Kei na hong mancip a, keima gal na suak hi. Ka vun guak le ka guh guak bekin ka om a, keima mawhna a kilatna-in mite in a ngaihsun uh hi.  
            </VERS>
            <VERS vnumber="9"> “Pasian in a hehna tawh hong balnen ngingei a, a ha hong gawisanin hong heh et hi.
            </VERS>
            <VERS vnumber="10"> Mite in kei hong zahko uh a, ka paang a beeng dingin hong kikhawmtuah uh hi.     </VERS>
            <VERS vnumber="11"> Pasian in migilote’ khut sungah kei hong pia hi.     </VERS>
            <VERS vnumber="12"> Kei nuamtakin a om kimlai, Pasian in ka gawlin hong manin, hong bal gawpin hong su gawp hi. Pasian in a muitum dingin kei hong suang a,     </VERS>
            <VERS vnumber="13"> ka kimkot panin a thaltangte tawh hong kap hi. Tua thaltangte in kei hong kha-in hong liamsak a, tua bang nangawnah kei hong hehpih lo hi.
            </VERS>
            <VERS vnumber="14"> Amah in hong hehpih hetloin kei hong liamsak thuahthuah a, galkap a heh pa bangin kei hong hih gawp hi.
            </VERS>
            <VERS vnumber="15"> “Kei thumin puanhampi ka silh a, guallelin leivui lakah ka om hi.     </VERS>
            <VERS vnumber="16"> Ka kahkahna-in ka mai khempeuh san gawp a, ka mitkhute bawk gawpin khua ka mu thei kei hi.     </VERS>
            <VERS vnumber="17"> Ahi zongin ngongtatna themkhat zong ka zang kei a, Pasian tungah ka thungetna pen lungsim takpi tawh ahi hi. 
            </VERS>
            <VERS vnumber="18"> “Leitung aw, a man loin kei hong kibawlna seelcip kei in! Thuman deihin ka kikona ka awging daicipsak kei in.
            </VERS>
            <VERS vnumber="19"> Kei adingin a ding ding, a hong panpih ding mi khat vantungah om hi.
            </VERS>
            <VERS vnumber="20"> Pasian in ka khitui luanna hong mu-in ka thungetna hong za leh ka ut hi.
            </VERS>
            <VERS vnumber="21"> Mi khat in a lawmpa ading a thumsak mah bangin mi khatpeuh in Pasian’ kiangah kei adingin hong thuumsak leh ka ut hi.
            </VERS>
            <VERS vnumber="22"> Bang hang hiam cih leh ka hun nai mahmah ta a, ka lehzuih nawn loh ding lampi zui-in a pai ka hita hi.
            </VERS>
        </CHAPTER>
        <CHAPTER cnumber="17">
            <VERS vnumber="1"> “Ka bei ding hun nai kuan ta a, hu ka sang zo nawn kei hi. Kei adingin hankhuk cih loh bangmah dang om nawn lo hi.
            </VERS>
            <VERS vnumber="2"> Ka heina khempeuh ah mite in hong zahko uh a, amau’ hong phinna in hong lungzingsak hi.
            </VERS>
            <VERS vnumber="3"> Pasian aw, kei hong hu in. Ka thugente hong panpih ding kuamah dang om lo hi.
            </VERS>
            <VERS vnumber="4"> Nangmah in amaute thuman a mu lo dingin bawl na hih manin amaute a gualzo-in na bawl kei ding hi.
            </VERS>
            <VERS vnumber="5"> Paunak-ah, sum ngahnop manin mi khat in a lawmte a heek leh, ama tate in tua gitlohna thaman thuak hi, kici hi.
            </VERS>
            <VERS vnumber="6"> Tu-in amaute in kei tungah hih paunak hong bulh uh a, mite in hih thu za-in kei hong cilphih uh hi.
            </VERS>
            <VERS vnumber="7"> Ka dahna hangin ka mit mial a, ka khut ka khete ciangkang bang ta hi.
            </VERS>
            <VERS vnumber="8"> Mihoihin a kineite in lamdang hong sa uh a, migiloin kei hong seh uh hi.
            </VERS>
            <VERS vnumber="9"> Mite’ zahtaka a kinei mite in amau’ ngaihsutna uh man mahmah sa semsem uh hi.
            </VERS>
            <VERS vnumber="10"> Ahi zongin amaute khempeuh hong pai-in ka mai-ah hong ding le-uh amaute’ lakah mipil khat zong ka mu kei ding hi. 
            </VERS>
            <VERS vnumber="11"> “Ka hun beita hi. Ka geelna teng mai mang a, ka lametna teng beita hi.
            </VERS>
            <VERS vnumber="12"> Ka lawmte in, khuamial kimlai, sun khuavak, ci uh hi. Khuavak hong nai ta hi, ci-in gen uh a, ahi zongin khuamial sung mahah kei ka omlai veve hi.
            </VERS>
            <VERS vnumber="13"> Kei’ lamet ding misite’ gam bek omlai a, tua khuamial sungah lumin ka ihmu ding hi.     </VERS>
            <VERS vnumber="14"> Hankhuk sung pen ka pa hi, ka ci dinga, kei hong ne thante pen ka nu le ka sanggam numeite, ka ci ding hi.
            </VERS>
            <VERS vnumber="15"> Kei’ lamet ding tua lai-ah bang om ahi hiam? Tua lai-ah ka lamet ding bang nong muhsak uh hiam?
            </VERS>
            <VERS vnumber="16"> Misite’ gam Leinuai-ah ka pai ciangin nopsakna in kei hong zui lo ding hi,” a ci hi.
            </VERS>
        </CHAPTER>
        <CHAPTER cnumber="18">
            <VERS vnumber="1"> Bildad in Migilote’ Thuak dingte Gen Tua ciangin Shuah gammi Bildad in dawng a,
            </VERS>
            <VERS vnumber="2"> “Job aw, khawl hun nei thei lo ding na hi hiam? Hong khawl phot lecin, thu kong gen thei ding uh hi.
            </VERS>
            <VERS vnumber="3"> Bang hangin bawng bang lelin kote hong ngaihsun a, mihaipi-in kote hong seh na hi hiam?
            </VERS>
            <VERS vnumber="4"> Na hehna tawh nangmah a kigimsak bek na hi hi. Nangma hangin leitung kinusia dinga, mualte a kin khia dingin ngaihsun na hi hiam?  
            </VERS>
            <VERS vnumber="5"> “Migilo pa’ meivak kisumit dinga, cikmah hunin kuangkik nawn lo ding hi.
            </VERS>
            <VERS vnumber="6"> Ama buk sungah a meivak mit dinga, ama inn sungah khua a mial ding hi.
            </VERS>
            <VERS vnumber="7"> A khe kip ngei a, ahi zongin tu-in a khe bai ta hi. Amah in a ngaihsut khialhna a puklawh hi.
            </VERS>
            <VERS vnumber="8"> Thangsiahna ngen sungah amah bungbu tuk a, gum sungah amah kia hi.
            </VERS>
            <VERS vnumber="9"> Thangah a khetulin awk a, thangkhau in amah gakcip hi.      </VERS>
            <VERS vnumber="10"> Amah siahna-in leilakah khauzak kitung a, a pai nading lampi-ah thang kisiah hi.
            </VERS>
            <VERS vnumber="11"> Lauhuaina in amah pang a, a kalsuanna khempeuh a sulzuih hi.
            </VERS>
            <VERS vnumber="12"> A hauh ngei hangin tu-in gilkial ta a, siatna in a su dingin amah ngak gige hi.
            </VERS>
            <VERS vnumber="13"> A kihtakhuai natna in a pum khempeuh tuam a, a khut le a khete muatsak mang khinta hi.
            </VERS>
            <VERS vnumber="14"> Lungmuang takin a omna a inn panin amah kikai khia a, Sihna Kumpipa kiangah amah kitunpih hi.
            </VERS>
            <VERS vnumber="15"> Ahih hangin zatui tawh ama inn a kisiansuah khit ciangin tua inn-ah a ut peuhpeuh teng thei pah ding hi.     </VERS>
            <VERS vnumber="16"> Lei sunga ama zungte keu-in, a tunga a hiangte a si ta hi.     </VERS>
            <VERS vnumber="17"> Inn le gamah ama minthanna beita a, kuamah in amah phawkkha nawn lo hi.
            </VERS>
            <VERS vnumber="18"> A nungtate’ gam panin amah kihawl khia dinga, khuavakna mun panin khuamialna-ah kihawl khia ding hi.
            </VERS>
            <VERS vnumber="19"> Amah in suanlekhak nei lo a, ama tennasa munah ama gui a zom ding om lo hi.
            </VERS>
            <VERS vnumber="20"> Nisuahna pan nitumna dong ama thuakna a za peuhmah kigaihin a liing uh hi.
            </VERS>
            <VERS vnumber="21"> Migilote, Pasian a ngaihsun lote a thutawpna uh tu-a bang ahi hi,” a ci hi.</VERS>
        </CHAPTER>
        <CHAPTER cnumber="19">
            <VERS vnumber="1"> Pasian in Hong Diksak ding ci-in Job in a Upna Tua ciangin Job in dawng a,     </VERS>
            <VERS vnumber="2"> “Bang tanvei thu genin hong gimsak ding na hi hiam?     </VERS>
            <VERS vnumber="3"> Kei nong simmawh niloh a, tua banga na gamtatna-ah maizumna mel na nei thei kei hi.
            </VERS>
            <VERS vnumber="4"> A khial takpi hi taleng zong nang’ lainatna ding bang om ahi hiam?     </VERS>
            <VERS vnumber="5"> Keimah sangin a hoih zaw-in nang na kingaihsun a, ka thuak gimnate pen keima mawhna hangin na ngaihsun hi.     </VERS>
            <VERS vnumber="6"> Hih thu hong piangsak pa Pasian ahih lam mu thei lo na hi hiam? Kei hong mat nadingin amah in thang hong siah hi.
            </VERS>
            <VERS vnumber="7"> Keimah hong ngongbawlna ka nialnial hangin kuamah in hong don kei hi. Thuman ka deih hangin hong kipia kei hi.     </VERS>
            <VERS vnumber="8"> Pasian in ka lampi khaktan a, ka paisuak zo kei hi. Amah in ka pai nading lampi khua mialcipsak hi.
            </VERS>
            <VERS vnumber="9"> Amah in ka hauhna khempeuh hong lakkhiatsak a, ka min hoih kimlai hong siasak hi.     </VERS>
            <VERS vnumber="10"> Amah in ka pumpi khempeuh hong sat gawp hi. Ka nopsakna teng hong zunglot sakin, vul gawpin a si dingin kei a hong nusia hi.     </VERS>
            <VERS vnumber="11"> Keima tungah Pasian’ hehna hong so gawp a, ama gal lian penin kei a hong ngaihsun hi.
            </VERS>
            <VERS vnumber="12"> Amah in keimah a sim dingin a galkapte hong sawl a, a galkapte in dum to-in ka buk hong umcih uh hi.
            </VERS>
            <VERS vnumber="13"> “Pasian in ka sanggamte hong taisansak a, kei hong theisate kiangah khualmi ka suak hi.     </VERS>
            <VERS vnumber="14"> Ka behte le ka lawmte bei mang khinta uh hi.
            </VERS>
            <VERS vnumber="15"> Ka inn-ah a hong tung ngei keima zinte in hong mangngilh ta a, ka na a sem numeite in khualmi bangin hong bawl uh a, amaute’ mai-ah midangpi khat ka suak hi.     </VERS>
            <VERS vnumber="16"> Ka nasemte khatpeuh ka sap ciangin hong dawng nuam lo uh a, hong huhna ding uh ka thum ciang nangawnin hong thudon lo uh hi.     </VERS>
            <VERS vnumber="17"> Ka zi nangawn in ka gimnam thuak zo lo a, ka sanggamte mahmah in zong hong naih nuam lo uh hi.     </VERS>
            <VERS vnumber="18"> Naupang melmawl nangawn in kei hong simmawh uh a, kei hong muh uh ciangin hong nuihsan uh hi.
            </VERS>
            <VERS vnumber="19"> Ka lawm it pente nangawn in kei hong muhdah et uh a, ka it pente nangawn in kei hong langbawl uh hi.     </VERS>
            <VERS vnumber="20"> Ka guh tungah ka vun kol dihdiahin om a, a nungta liailiai bekin kei a om ka hi hi.     </VERS>
            <VERS vnumber="21"> Hong hehpih un! Hong hehpih un! Keima lawmte hi lo na hi uh hiam? Pasian in kei hong satpai ta hi.     </VERS>
            <VERS vnumber="22"> Pasian’ hong bawlsiat bangin bang hangin no zong kei hong bawlsia ding na hi uh hiam? Nong gimsakna uh kicing ta hoh hi lo ahi hiam?  
            </VERS>
            <VERS vnumber="23"> “Ka thugente khempeuh mi khatpeuh in ciamteh henla, laibu khat sungah a khum hileh ut mahmah ing!     </VERS>
            <VERS vnumber="24"> Tua ahih kei leh zong, ka thugente khempeuh sikkhu khat tawh suang tungah kikhen henla, a mang ngei nawn lo dingin a kigelh hileh ut ing!  
            </VERS>
            <VERS vnumber="25"> “Ahi zongin a tawpna-ah kei hong panpih ding a nungta tawntung khat vantungah a omna thu ka thei hi. 
            </VERS>
            <VERS vnumber="26"> Natna in ka vun a nektum khit hangin, hih ka pumpi mahmah tawh Pasian ka mu ding hi.     </VERS>
            <VERS vnumber="27"> Keima mit teekteek tawh amah ka mu dinga, amah in kei hong khualmi et lo ding hi. “Ka lungsim hanna a bei hi.
            </VERS>
            <VERS vnumber="28"> Bang hang hiam cih leh, ‘Amah bangci gimsak thei ding ihi hiam?’ na ci uh hi. Kei nong suktheih nadingun paulap khatpeuh na zong uh hi.
            </VERS>
            <VERS vnumber="29"> Ahi zongin tu-in namsau kihta un. Tua namsau in a mawhte tungah Pasian’ hehna hong sem ding hi. Tua ciangin thukhen ding khat a omlam na thei ding uh hi,” a ci hi.
            </VERS>
        </CHAPTER>
        <CHAPTER cnumber="20">
            <VERS vnumber="1"> Zofar in Migilote’ Tuah theih Thute Gen Tua ciangin Naamah gammi Zofar in dawng a,     </VERS>
            <VERS vnumber="2"> “Job aw, ka heh nong suaksak a, ka ki-ip zo nawn kei hi.
            </VERS>
            <VERS vnumber="3"> Na thugente khempeuh kei nong simmawhna kampau vive hi a, ahi zongin kong dawnna ding ka thei hi.     </VERS>
            <VERS vnumber="4"> Tanglai pek a kipan, leitung mi a om cil a kipanin,     </VERS>
            <VERS vnumber="5"> migilote’ nopsak hun a tom mahmahna thu, Pasian a don lote’ lungdam hun a tom mahmahna thu thei lo na hi hiam?     </VERS>
            <VERS vnumber="6"> Migilo pa lian mahmahin vantung a banto zongin, lian mahmahin a lutang in meii lak a banto zongin,     </VERS>
            <VERS vnumber="7"> leivui them bangin mai mang veve lel ding hi. Amah a thei ngei mite in, ‘Amah koi-ah omta ahi hiam?’ ci-in lamdangsa ding uh hi.     </VERS>
            <VERS vnumber="8"> Amah pen zan a mangmat bang, mumaang bangin mai mang dinga, cikmah hunin kimukik ngei nawn lo ding hi.     </VERS>
            <VERS vnumber="9"> Ama tenna ngei mun panin amah mai mang dinga,     </VERS>
            <VERS vnumber="10"> mizawngte’ na a suhsakte, a tate in lohsak ding uh hi.     </VERS>
            <VERS vnumber="11"> A pumpi moi suahin a thatang a hat mahmah hangin a sawt loin leivui a suakpak ding ahi hi.  
            </VERS>
            <VERS vnumber="12"> “Ama kam sungah gitlohna lim sa mahmahin, namtui mahmah sa-in a leii tawh lop melmel a,
            </VERS>
            <VERS vnumber="13"> amah in muammuam nuamin sia khia nuam lo a, lim sa mahmahin a dangtawng denna-in a neih hangin,     </VERS>
            <VERS vnumber="14"> a gil sung a tun ciangin a kha mahmah an suakin, gu a kha mahmahte zahin kha deidai hi.     </VERS>
            <VERS vnumber="15"> Migilo pa in a guksa nate luakhiakik a, a gil sung nangawn panin Pasian in a lakkhiatsak hi.     </VERS>
            <VERS vnumber="16"> Migilo pa’ nekte pen gu tawh kibang a, gul guneite’ tuk bangin amah a sisak hi.     </VERS>
            <VERS vnumber="17"> Amah in bawngnawi le khuaizu gun tui bangin a luang mukha lo ding hi.     </VERS>
            <VERS vnumber="18"> Amah in a nasep thamante nusia dinga, a hauhna khempeuh zangkha man lo ding hi.     </VERS>
            <VERS vnumber="19"> Bang hang hiam cih leh amah in mizawngte bawlsia-in don lo a, midangte’ inn lamsate sutin a tang hi.  
            </VERS>
            <VERS vnumber="20"> “A huaihamna bei ngei lo a, a duh khempeuh siit nei lo hi.     </VERS>
            <VERS vnumber="21"> Amah in a nek ciangin a khamval cih om ngei lo a, tu-in a hauhna khempeuh a bei mang khinta ahi hi.
            </VERS>
            <VERS vnumber="22"> A cihtheih pen hun laitakin lungkhamna lian pen a tuak hi.     </VERS>
            <VERS vnumber="23"> Amah in a duhduh ne mai hen! Pasian in hehna tawh amah gim pia ngawn ding hi.
            </VERS>
            <VERS vnumber="24"> Amah in namsau pelhin a taina-ah sumngo thal in kaptuk ding hi.     </VERS>
            <VERS vnumber="25"> Thaltang khat in ama pumpi paihlet a, a te-dildel thaltang mukah si taak keuhkeuh a, ama tungah a kihtakhuai hong tung hi.
            </VERS>
            <VERS vnumber="26"> A kholsa khempeuh kisusia a, mihing’ tawh loh meikuang in amah le a innkuan khempeuh a kaangtum hi.     </VERS>
            <VERS vnumber="27"> Vantungte in hih mipa’ mawhna pholak uh a, leitung in ama langah teci a pang hi.     </VERS>
            <VERS vnumber="28"> Pasian’ hehna hangin ama hauhna khempeuh a kisusia mang ding ahi hi.  
            </VERS>
            <VERS vnumber="29"> “Migilote’ ngah dingin Pasian in a piak gimna migilote’ ngah pen tu-a bang ahi hi,” a ci hi.
            </VERS>
        </CHAPTER>
        <CHAPTER cnumber="21">
            <VERS vnumber="1"> Tua ciangin Job in dawng a,     </VERS>
            <VERS vnumber="2"> “Ka thugente limtakin hong ngai unla, ka thu nong ngaihna uh nong hehnepna uh hisak ni.
            </VERS>
            <VERS vnumber="3"> Thu ka gen theih nading hun hong pia unla, ka gen khit ciangin na ut uhleh hong zahpih un.   
            </VERS>
            <VERS vnumber="4"> “Kei’ kitotpih pen mihing hi lo hi. Bang hangin lungtom lo ding ka hi hiam?     </VERS>
            <VERS vnumber="5"> Kei hong en dih un. Lamdangsak taak hi lo ka hi hiam?     </VERS>
            <VERS vnumber="6"> Keima tunga thupiang ka ngaihsut ciangin lamdangsa mahmahin lau-in ka liing hi.  
            </VERS>
            <VERS vnumber="7"> “Bang hangin Pasian in migilote khantosak a, hausakin liansak ahi hiam?     </VERS>
            <VERS vnumber="8"> A tate uh nuamtakin a khantohna, a u a nau, a suan a khakte uh a punna a mu ding dongin a nungta uh hi.
            </VERS>
            <VERS vnumber="9"> Pasian in amaute’ inn sungah lungkhamna tungsak lo a, amaute in lauhuaina thuakkha ngei lo uh hi.
            </VERS>
            <VERS vnumber="10"> A bawngte uh pung a, tatolh cih om ngei lo hi.     </VERS>
            <VERS vnumber="11"> Tuuno bangin a naupangte uh tai khia-in kimawl uh a,
            </VERS>
            <VERS vnumber="12"> tamngai le harp lasakna aw tawh a kituakin a lam uh hi.     </VERS>
            <VERS vnumber="13"> Amaute a nuntak sungin cithei mahmah uh a, gentheihna tuak se loin nuamtakin a si hiat uh hi. 
            </VERS>
            <VERS vnumber="14"> “Migilote in Pasian nawlkhin uh a, Pasian in amau’ nuntak ding a deihsakte thei nuam lo uh hi.
            </VERS>
            <VERS vnumber="15"> Pasian’ na sep ding kisam sa se lo uh a, Pasian kiang a thunget phattuamna om kei, ci uh hi.
            </VERS>
            <VERS vnumber="16"> Amau’ thahatna hang bek tawh a gina kisa uh a, amau’ ngaihsutna le kei’ ngaihsutna kigamla hi. 
            </VERS>
            <VERS vnumber="17"> “Migilo pa’ meivak kisukmitsak ngei ahi hiam? Amaute khat beek in lungkhamna tuak ngei ahi uh hiam? Pasian in hehna tawh migilote gim pia ngei ahi hiam?     </VERS>
            <VERS vnumber="18"> Huih in a letkhiat buhkungte, le huihpi in a mutkhiat buhsi bangin amaute bawl ngei ahi hiam?  
            </VERS>
            <VERS vnumber="19"> “Pasian in a pa’ khialhna hangin a ta gim pia hi, na ci uh hi. Tua bang hi lo! Pasian in a mawhte teek mah gim pia henla, amau’ mawhna hangin gim pia ahihna theisak hen.     </VERS>
            <VERS vnumber="20"> Mawhneite amau’ mawhna hangin gimna thuaksak henla, Vanglianpa’ hehna theisak tahen.
            </VERS>
            <VERS vnumber="21"> Mi khat a nuntakna a bei khit ciangin, a naupangte’ nopsakna phawk thei nawn ahi hiam?
            </VERS>
            <VERS vnumber="22"> Mi khat in Pasian’ tungah thu hilh thei ding ahi hiam? Vanglianpa tungah thu khen thei ding ahi hiam?  
            </VERS>
            <VERS vnumber="23"> “Mi pawlkhatte a cithei mahmahin si a, lungmuang tak le lungnuam takin om uh a,     </VERS>
            <VERS vnumber="24"> annek tuidawn a kicingin a nei uh hi.     </VERS>
            <VERS vnumber="25"> Mi pawlkhatte ahihleh nopsak cih theikha ngei loin lunggimin a si uh hi.
            </VERS>
            <VERS vnumber="26"> Ahi zongin a kibangin a vekpi-in si-in kivui a, than in amaute tuamcip hi.  
            </VERS>
            <VERS vnumber="27"> “Na lungsim sung uhah na ngaihsutna uh, kei nong siatsak nopnate uh ka tel mahmah hi.
            </VERS>
            <VERS vnumber="28"> Siatna a gamta, mi lianpa’ inn, koi-ah omta ahi hiam, na ci uh hi.  
            </VERS>
            <VERS vnumber="29"> “Khualzinzin mite tawh kiho ngei lo na hi uh hiam? Amaute’ thugente, thei lo na hi uh hiam?
            </VERS>
            <VERS vnumber="30"> Pasian hehin, mite gim a piak ciangin migilote peng tawntung zawsop hi.     </VERS>
            <VERS vnumber="31"> Migilo pa a gamtatna bangin a thukkik ding, migilo pa mawhsakin a langpang ding kuamah om lo hi.     </VERS>
            <VERS vnumber="32"> Migilo pa a kivui ciangin a hankhuk kicing a,     </VERS>
            <VERS vnumber="33"> mi tul tampi in amah kha-in hoihtakin lei tawh kivuk hi.  
            </VERS>
            <VERS vnumber="34"> “Tu-in note in a mawknapi tawh hehnep nong sawm uh hi. Na gen uh thu khempeuh zuauthu vive hi lel hi,” a ci hi.</VERS>
        </CHAPTER>
        <CHAPTER cnumber="22">
            <VERS vnumber="1"> Tua ciangin Teman khuami Elifaz in dawng a,
            </VERS>
            <VERS vnumber="2"> “Mipil pente i cih nangawn, ama ading cih lohbuang, Pasian adingin a kimanna om lo hi.
            </VERS>
            <VERS vnumber="3"> Na gamtat hoihna in Pasian’ phattuamna ding bangmah piangsak lo a, na hoihna in Pasian hoihsak tuan lo hi.     </VERS>
            <VERS vnumber="4"> Nangmah in Pasian na zahtakna hangin amah in nang hong taii-in hong ze-et hi lo hi.     </VERS>
            <VERS vnumber="5"> Na mawhna a tamna hang, na gitlohna a liatna hang hizaw hi.     </VERS>
            <VERS vnumber="6"> Na sanggampa’ leiba tangin a silh ding sitsak loin a puan teng na laksak hi.
            </VERS>
            <VERS vnumber="7"> A dangtakte tui na pia nuam kei a, a gilkialte an na pia nuam kei hi.     </VERS>
            <VERS vnumber="8"> Na vangliatna le na za liatna zangin, gam khempeuh na la khin hi.
            </VERS>
            <VERS vnumber="9"> Meigongte a huh nuam lo ciang bek hi loin, mi tagahte bawlsia-in a neihsa uh na sut hi.
            </VERS>
            <VERS vnumber="10"> Tua ahih manin na kimkotah thang hong kisiah a, thakhatthu-in launa in nang hong buaisak hi.
            </VERS>
            <VERS vnumber="11"> Khuavak kimlai khuamial hong suak vatin khua na mu thei kei a, tuikhang in nang hong tuumcip hi.  
            </VERS>
            <VERS vnumber="12"> “Van a sang pen dawnah Pasian a om hi a, a sang mahmah a om aksite hong suk et lai hi.     </VERS>
            <VERS vnumber="13"> Ahi zongin nangmah in, ‘Pasian in bang thei ding ahi hiam? Meii in Pasian tuamcip hi. Eite’ thu bangci-in khen thei ding ahi hiam?’ na ci hi.     </VERS>
            <VERS vnumber="14"> Van khumzangah Pasian a paikawmin meii pailetin Pasian in hong musuk thei lo ding hi, ci-in na ngaihsun hi.  
            </VERS>
            <VERS vnumber="15"> “Migilote’ gamtat ngeite mah gamtat ding ngaihsun na hi hiam?     </VERS>
            <VERS vnumber="16"> Amau’ hun tung lopi-in tuikhang in amaute taai hi.     </VERS>
            <VERS vnumber="17"> Hih mite pen Pasian a nial, Pasian in bangmah a cih thei lo dingin a ki-um mite ahi uh hi.
            </VERS>
            <VERS vnumber="18"> Tua hitaseleh amaute a daupaisak Pasian hi a, migilote’ ngaihsutna pen keima ngaihsutna tawh kigamla mahmah hi.
            </VERS>
            <VERS vnumber="19"> Migilote tungah gim kipia a muh uh ciangin mihoihte nuam a, paubaanna a nei lo mite in a nuihsan uh hi.     </VERS>
            <VERS vnumber="20"> Bang hang hiam cih leh migilote’ neih khempeuh kisuksiatsak gawp a, a omlai sunte nangawn mei in a kaangtum hi.  
            </VERS>
            <VERS vnumber="21"> “Job aw, tu-in Pasian tawh kilem inla, amah galbawl nawn kei in. Tua hileh amah in nang thupha hong pia ding hi.     </VERS>
            <VERS vnumber="22"> Ama hong hilhnate zui inla, ama thute ciamteh in.
            </VERS>
            <VERS vnumber="23"> Lungsim tak tawh Vanglianpa lamah kihei inla, na inn sung pan gamtatsia beisak inla,     </VERS>
            <VERS vnumber="24"> na kham neihte leivui bang lelin ngaihsunin, na Ofir khamte suang bang lelin ngaihsunin,
            </VERS>
            <VERS vnumber="25"> Vanglian Pasian pen na kham le na ngun hisak lecin,     </VERS>
            <VERS vnumber="26"> Pasian muanin na nei tawntung dinga, na lungdamna bulpi amah ahih lam na thei ding hi.     </VERS>
            <VERS vnumber="27"> Thu na nget ciangin na ngetna hong pia dinga, nangma thuciamnate na tungsak ding hi.
            </VERS>
            <VERS vnumber="28"> Na hih khempeuh na tangtun dinga, na maa hong vang ding hi.     </VERS>
            <VERS vnumber="29"> Pasian in mi kiphasakte niamkhiat a, mi niamte a hon hi.     </VERS>
            <VERS vnumber="30"> Nang a mawhbaang lo, a gamtat man na hih nakleh nang hong hon ding hi,” a ci hi.
            </VERS>
        </CHAPTER>
        <CHAPTER cnumber="23">
            <VERS vnumber="1"> Pasian’ Mai-ah Job in A Thu Gen Nuam Tua ciangin Job in dawng a,
            </VERS>
            <VERS vnumber="2"> “Tu laitakin Pasian’ tungah a ka om thei kei a, thum loin ka om thei kei hi.     </VERS>
            <VERS vnumber="3"> Amah ka zon dan ding thei-in, ama kiang ka tun nading zia a thei hi leng,
            </VERS>
            <VERS vnumber="4"> a mai-ah ka thu ka gen dinga, kei ka dikna thu a kicingin ka gen ding hi.
            </VERS>
            <VERS vnumber="5"> Ama hong gen ding thute le kei a hong dawnna ding thute ka thei nuam hi.
            </VERS>
            <VERS vnumber="6"> Pasian in a thaneih khempeuh tawhkeima langkhat ah hong pang ding ahi hiam? Hong langpan lo dinga, ka thugen hong ngai ding hi.     </VERS>
            <VERS vnumber="7"> Kei a thuman ka hi a, Pasian kiangah ka gen ding hi. Kuama phel zawh nawn loh dingin kei’ dikna a gen khia ding hi.  
            </VERS>
            <VERS vnumber="8"> “Ahi zongin Nisuahna lam ka zong a, Pasian ka mu kei hi. Nitumna lam ka zong a, amah ka mu thei tuan kei hi.     </VERS>
            <VERS vnumber="9"> Leilu lam ka zon hangin amah ka mu thei kei a, Leitaw lam ka zon hangin zong amah ka mu thei tuan kei hi.
            </VERS>
            <VERS vnumber="10"> Ahi zongin Pasian in ka kalsuanna khempeuh thei a, kei hong ze-et leh ka sianthona a mu ding hi.     </VERS>
            <VERS vnumber="11"> Ama hong lamlahna citakin ka zui cinten a, lam ka pial ngei kei hi.     </VERS>
            <VERS vnumber="12"> Pasian’ thupiakna bangin ka gamta ngitnget a, keima utna zui loin ama deihna ka zui hi.  
            </VERS>
            <VERS vnumber="13"> “Amah kikheel ngei lo a, kuamah in amah nial zo lo hi. Ama hih nopte kuamah in khaktan zo lo hi.     </VERS>
            <VERS vnumber="14"> Tua ahih manin kei adingin a geelsate tungsak ding hi. Amah in hih bangin geelna tampi tak a nei ahi hi.
            </VERS>
            <VERS vnumber="15"> Tua hi a, ama omna-ah kei ka lau mahmah a, ka ngaihsut khak ciangin amah ka kihta hi.     </VERS>
            <VERS vnumber="16"> Vanglian Pasian in ka lungsim hanna hong mangsak hi.     </VERS>
            <VERS vnumber="17"> Khuamial in ka mit a mialsak hangin keima kihtak pen khuamial hi lo a, Pasian ahi hi.
            </VERS>
        </CHAPTER>
        <CHAPTER cnumber="24">
            <VERS vnumber="1"> Pasian in Gitlohnate A Thudon Lohna Hangin Job Phun “Pasian in bang hangin a thukhen ni ding seh lo a, ama nasemte thutang ahihna a lah ni ding seh lo ahi hiam?  
            </VERS>
            <VERS vnumber="2"> “Mihingte in leitang zaipi a ngah theih nadingun gisuangte khinsim uh a, tuute gu-in amau’ tuuhonte tawh khawi khawm uh hi.     </VERS>
            <VERS vnumber="3"> Mi tagahte’ la neihsunte guksak uh a, meigong numei in a leiba a loh khit dong a bawngtal a matsak uh hi.     </VERS>
            <VERS vnumber="4"> Mizawngte’ ngah theih dingte khaktan uh a, mizawngte not khia ahih manun amaute lau-in a bucip uh hi.  
            </VERS>
            <VERS vnumber="5"> “Tua ahih manin gamlak a om la bangin gam keu sungah a an ding uh zongtawm uh a, a tate uh an ding koimahah mu zo lo uh hi.
            </VERS>
            <VERS vnumber="6"> Midangte’ lo sungah anlak na sem uh a, migilote’ leenggui lo ah leenggah loin a om uh hi.     </VERS>
            <VERS vnumber="7"> Zanin puan silhloin lum uh a, khuadampi lakah silh ding nei loin om uh hi.     </VERS>
            <VERS vnumber="8"> Mual tung gam panin a hong zu guahtui in amaute kawtciimsak a, suangpi pang peuh beelin a toncip uh hi.  
            </VERS>
            <VERS vnumber="9"> “Migilote in pa nei nawn lo naupangte sila-in nei uh a, mizawngte’ tate leiba tangin a la uh hi.     </VERS>
            <VERS vnumber="10"> Tua mizawngte in puan silhloin na sem uh a, gilkialpi mahin anlak na a sem uh hi.     </VERS>
            <VERS vnumber="11"> A thau ngah nadingin oliv gahte gawi-in leenggahzu ngah nadingin leenggahte cil napi-in, gilkial dangtakin ki-omsak hi.
            </VERS>
            <VERS vnumber="12"> Khuapi sungah a liam le a si kuante’ kikona kiza napi-in Pasian in amau’ thungetnate don lo hi.  
            </VERS>
            <VERS vnumber="13"> “Sun khuavak a nial, tua khuavak thuzia a thei lo, khuavak lampi a pelh mi pawlkhat om hi.
            </VERS>
            <VERS vnumber="14"> A zawng a cimawhte a thatlum dingin khuavak ma-in mi that pa kuan khia a, zan khuamial hun sungin mite’ na a guksak hi.
            </VERS>
            <VERS vnumber="15"> Numei tunga a mawh mipa in khuamial ding ngakin om a, mite’ theih loh dingin ama mel a seel hi.
            </VERS>
            <VERS vnumber="16"> Gutate in sun sungin a ciamtehsa teng zanin a inn luh uh a, sun sung bu-in khuavak a peel uh hi.     </VERS>
            <VERS vnumber="17"> Bang hang hiam cih leh zan khuamial pen amaute khempeuh adingin zing khuavak bang hi a, zan khuamial lauhuai sung nuam a sa uh hi.       </VERS>
            <VERS vnumber="18"> “Tua bang migilo peuhpeuh tuikhang in taai a, ama neih leitangte Pasian in samsia a, tua leenggui lote-ah nasemin kikuan nawn lo hi.     </VERS>
            <VERS vnumber="19"> Nisat hun le khuakhal hunin vukkhalte a manthan bangin mihingte’ gam sung panin mawhnei mi a mangthang hi.     </VERS>
            <VERS vnumber="20"> Amah kiphawkkha nawn lo a, ama nu nangawn in zong a mangngilh ta hi. Thante in amah netum a, amah mai mang ta hi.
            </VERS>
            <VERS vnumber="21"> Bang hang hiam cih leh tua bang mite, numei taciingte’ neihsa tawh a kivak uh hi a, meigongte’ phattuamna ding bangmah bawl lo uh hi.     </VERS>
            <VERS vnumber="22"> Pasian in a thahatna tawh mi vangliante susia a, amah a gamtat ciangin migilo pa a si pah hi.     </VERS>
            <VERS vnumber="23"> Pasian in a lungnuamin amah nungtasak a, ahi zongin Pasian in amah encik tawntung hi.     </VERS>
            <VERS vnumber="24"> Migilo pa tomkha sung a liat hangin kiak bangin vulkik pah a, a kisattan ankung bangin a keu pah hi.     </VERS>
            <VERS vnumber="25"> Hih thu kua in nial zo ding na hi uh hiam? Ka thugennate man lo hi, ci-in kei langah hong pangin ka thugente hong sel zo ding kua om na hi uh hiam?” a ci hi.</VERS>
        </CHAPTER>
        <CHAPTER cnumber="25">
            <VERS vnumber="1"> Bildad in, “Pasian’ Muhna ah Mihing Dik zo Ngei lo ding,” Ci Tua ciangin Shuah gammi Bildad in dawng a,     </VERS>
            <VERS vnumber="2"> “Pasian vanglian a, mi khempeuh in a zahtak ding ahi hi. Ama vantung kumpi gam, nuamtakin a omsak zo hi.
            </VERS>
            <VERS vnumber="3"> Ama na a sem vantung mite bangzah pha cih kua in sim zo ding ahi hiam? Pasian’ khuavak in a bat lohna koi lai mun om ahi hiam?
            </VERS>
            <VERS vnumber="4"> Pasian’ muhna-ah kua dik zo dinga, siangtho zo ding ahi hiam?     </VERS>
            <VERS vnumber="5"> Ama mitah khapi nangawn taang sa zo lo lai a, aksite nangawn siang sa zo lo lai hi.     </VERS>
            <VERS vnumber="6"> Tua ahihleh, lungno, ganhing no ahi lel mihing pen bangci ding ahi hiam? Mihing in Pasian’ muhna-ah bang man lel ahi hiam?” a ci hi.
            </VERS>
        </CHAPTER>
        <CHAPTER cnumber="26">
            <VERS vnumber="1"> Job in Pasian’ Liatna Gen Tua ciangin Job in dawng a,     </VERS>
            <VERS vnumber="2"> “A hehpihhuai kei nong huhna, a thazawngkhal kei nong hotna, hih bang ahi hiam?
            </VERS>
            <VERS vnumber="3"> Kei bang mihai tungah thu manpha nong gen a, pilna thu tampi nong pulak hi.
            </VERS>
            <VERS vnumber="4"> Tua bang thu a gen dingin kua in hong sawl a, kua’ lungsim hong pulak khia na hi hiam?  
            </VERS>
            <VERS vnumber="5"> “Misite’ gam kiliing a, a sunga a teeng mite launa tawh a liing hi.
            </VERS>
            <VERS vnumber="6"> Pasian’ muhna-ah misite’ gam kilang sinsen a, a muh theih loh nadingin a liah bangmah om lo hi.
            </VERS>
            <VERS vnumber="7"> Pasian in mun awng tungah vanpi hong zal khia a, bangmah in a len lopi-in leitung a khai lingleng hi.     </VERS>
            <VERS vnumber="8"> Amah in meii lom lakah tuite khol a, tua a gik mahmah tui meii a pua zosak hi.     </VERS>
            <VERS vnumber="9"> Amah in kha a liah ding bawl a, meii tawh kha a khuh hi.     </VERS>
            <VERS vnumber="10"> Amah in muh tawpna-ah git dinden a, khuavak le khuamial a khen hi.
            </VERS>
            <VERS vnumber="11"> Amah in vanpi a pua khuampite a taii ciangin tua khuampite lau-in a liing uh hi.
            </VERS>
            <VERS vnumber="12"> Ama thahatna tawh tuipi zo a, ama siamna tawh tui ganhing golpi Rahab thatlum hi.
            </VERS>
            <VERS vnumber="13"> A hu a san ciangin vantung teng siang pah a, ama khut in a tai khia gulpi thatlum hi.
            </VERS>
            <VERS vnumber="14"> Hihte pen ama vangliatna themkhat bek hi pan a, i zak thute pen a hemlam bek hi pan hi. Pasian a liatna taktak kua’n thei zo ding ahi hiam?” a ci hi.
            </VERS>
        </CHAPTER>
        <CHAPTER cnumber="27">
            <VERS vnumber="1"> Job in Migilote’ Thuak ding Gen Tua ciangin Job in thu genkik a,     </VERS>
            <VERS vnumber="2"> “Keima dikna a hong seelcipsak Pasian, ka lungsim a hong gimsak Vanglian Pasian a nungta ahih mah bangin,     </VERS>
            <VERS vnumber="3"> ka sungah nuntakna a omlai teng, Pasian’ hu, ka nakah ka diik laiteng,     </VERS>
            <VERS vnumber="4"> ka muk tawh thusia peuhmah ka gen het kei dinga, ka kam tawh zuauthu peuhmah ka gen het kei ding hi, ci-in ka kiciam hi.
            </VERS>
            <VERS vnumber="5"> Note a thuman hi, kong ci ngei kei dinga, ka nuntak laiteng, kei a thuman hi’ng,     </VERS>
            <VERS vnumber="6"> Kei thuman ka kisakna ka khia ngei kei ding hi. Ka lungsimah kisuanna om loin siang mahmah hi.
            </VERS>
            <VERS vnumber="7"> “Kei a hong langpan, kei a hong dote in migilo le thuman lote bangin gimna thuak ta uh hen.
            </VERS>
            <VERS vnumber="8"> Pasian in amaute’ nuntakna a laksak hun ciangin, migilote adingin lametna om nawn ahi hiam?     </VERS>
            <VERS vnumber="9"> Lungkhamna a thuak uh ciangin Pasian in amau’ kikona awging ngai ding ahi hiam?     </VERS>
            <VERS vnumber="10"> Pasian’ piak ding lungdamna a deih ding uh kilawm ahih manin, ama tungah thu a nget tawntung ding uh a kilawm ahi hi.  
            </VERS>
            <VERS vnumber="11"> “Pasian’ vangliatna bangzahin lian mahmah cih hong gensak unla, Vanglian Pasian’ geelsa teng hong laktelsak dih un.
            </VERS>
            <VERS vnumber="12"> Ahi zongin tuate khempeuh na theih khitsa uh ahi hi. Tua ahih ciangin bang hangin mawk pau na hi uh hiam?  
            </VERS>
            <VERS vnumber="13"> “Vanglian Pasian in migilote, mi ngongtatte, gim a piakzia hih bang ahi hi.     </VERS>
            <VERS vnumber="14"> Tapa tampi a neih hangun, a vekpi-in gal sungah si mangkhin ding uh hi. A tate uh a tawntungin gilkial niloh ding uh hi.     </VERS>
            <VERS vnumber="15"> A nungta laisunte zong  pulnatna tawh si ding uh a, meigong numeite in misite kah zo nawn lo ding uh hi.
            </VERS>
            <VERS vnumber="16"> Migilote in kuama sim zawh loh ngun tampi tak nei ding uh a, genzawh lohin nikten puansilh ciang venvan ding uh hi.     </VERS>
            <VERS vnumber="17"> Ahi zongin mihoih pawlkhat in tua puante silhin, thuman mi pawlkhat in tua ngunte tang lel ding uh hi.
            </VERS>
            <VERS vnumber="18"> Migilote’ lam innte kho lo a, maimom bu, ahih kei leh lo honna buk tawh kibang lel hi.
            </VERS>
            <VERS vnumber="19"> Amaute a hausa-in lum uh a, ahih hangin a khanlawh uh ciangin a hauhna teng uh na mai mang ta hi.
            </VERS>
            <VERS vnumber="20"> Lauhuaina in tuikhang pak bangin nawk gawp dinga, zan ciangin huihpi in amaute mut khia mang ding hi.
            </VERS>
            <VERS vnumber="21"> Nisuahna huihpi in amaute leen khia-in a inn panun gamlapi-ah leen khia ding hi.
            </VERS>
            <VERS vnumber="22"> Amaute a suahtak theih nading a hanciam tantan kimlai mah, hehpih ngaihsut hetloin leen khia mang ding hi.
            </VERS>
            <VERS vnumber="23"> Amaute a tai laitakun huih in nawk gawpin, a susia gawp dingin mut khia gawp ding hi.
            </VERS>
        </CHAPTER>
        <CHAPTER cnumber="28">
            <VERS vnumber="1"> Mihing in Pilna a Zonna “Ngun a kitawh khiatna a khuk om a, kham a kisiansakna a mun mah om hi.
            </VERS>
            <VERS vnumber="2"> Mihingte in lei sung panin sik to khia a, suang sung panin sumsan a huantui uh hi.     </VERS>
            <VERS vnumber="3"> Mihingte in khuamial thuk pen sung zongin, lei sung a thukpi dong hahkatin zong uh a, khuamial thuktawng sung pan suang a to khia uh hi.
            </VERS>
            <VERS vnumber="4"> Mihingte’ tenna panin a gamlapi mun, kuamah a pai ngei lohna sungah lei sung sumte a to khia uh hi. Tua lai munah amau guak in na semsem uh a, lei thuk sungah khauhual tawh kiveisuk kiveito uh hi.
            </VERS>
            <VERS vnumber="5"> I annek dingte leitungah hong po khia a, ahi zongin leinuai thuk sung mei bangin a sa mahmah hi.     </VERS>
            <VERS vnumber="6"> Lei sunga om suangte sungah sapfaia suangmanpha om a, a leivuite sungah kham a om hi.
            </VERS>
            <VERS vnumber="7"> Simbung in zong tua lampi thei ngei lo a, luimu zong tua lai-ah va leng ngei lo hi.     </VERS>
            <VERS vnumber="8"> Humpinelkai ahi a, ganhing dangte ahi zongin cikmah hunin tua lai-ah va pai ngei lo uh hi.  
            </VERS>
            <VERS vnumber="9"> “Mihingte in suang a sak pente to uh a, mualte’ bul lei sung panin a to khia uh hi.
            </VERS>
            <VERS vnumber="10"> Suangte a tawhvang uh ciangin suangmanphate a mu uh hi.     </VERS>
            <VERS vnumber="11"> Amaute in tuinak kipatna dong lei sung to uh a, a kiphumcip nate hong suah khia uh hi.     </VERS>
            <VERS vnumber="12"> Ahi zongin koi lai-ah pilna kimu ding ahi hiam? Koi lai-ah thutheihna nak om ahi hiam?  
            </VERS>
            <VERS vnumber="13"> “Mihingte in a kimuhna ding a lampi thei lo uh a, mihingte’ gam sungah zong a lampi om lo hi.
            </VERS>
            <VERS vnumber="14"> A thuk mahmah tuipi liante in, ‘Ko’ sungah om lo hi,’ ci uh a, tuipite in, ‘Ko kiangah om lo hi,’ a ci uh hi.     </VERS>
            <VERS vnumber="15"> Pilna pen kham tawh a kilei zo hi lo a, a man ding zah zong ngun tawh seh theih hi lo hi.     </VERS>
            <VERS vnumber="16"> Ofir kham tawh pilna a kilei zo hi lo a, suangmanpha pen tawh zong a kilei zo hi tuan lo hi.
            </VERS>
            <VERS vnumber="17"> Pilna a manphatna kham le limlang tawh tehtheih hi lo a, kham hoih pen a kibawl nate tawh zong lei zawh hi lo hi.
            </VERS>
            <VERS vnumber="18"> Pilna a manphatna suangkhi le limlang tawh genteh theih hi lo a, pilna themkhat bek nangawn kep sangin manpha zaw lai hi.     </VERS>
            <VERS vnumber="19"> Ethiopia gamah a piang topaz suangmanphate tawh tehtheih ding hi lo a, kham citak hoih pen tawh zong kiteh thei tuan lo hi.  
            </VERS>
            <VERS vnumber="20"> “Tua ahihleh koi lai panin pilna hong piang ahi hiam? Thutheihna koi lai-ah om ahi hiam?
            </VERS>
            <VERS vnumber="21"> Nuntakna a nei sung pan a mu thei kuamah om lo a, a leeng thei vasate nangawn in mu thei lo uh hi.
            </VERS>
            <VERS vnumber="22"> Sihna le siatna nangawn in a thu hemzak bek ung, ci lai uh hi.  
            </VERS>
            <VERS vnumber="23"> “Pasian bek in pilna lampi thei a, amah bek in a omna mun a thei hi.     </VERS>
            <VERS vnumber="24"> Bang hang hiam cih leh amah in leimong dong mu a, vantung nuai-ah a om na khempeuh a mu thei hi.
            </VERS>
            <VERS vnumber="25"> Pasian in huih a gik ding zah bawlin, tuipi a liatna ding zah a seh laitak,
            </VERS>
            <VERS vnumber="26"> guah zukna ding mun thu pia-in, khuaphialep in a zuih ding lampi bawlin a vaihawm laitak nangawnin,     </VERS>
            <VERS vnumber="27"> amah in pilna mu-in a manphate entel a, amah in hoihsa ahih manin a kipsak hi.
            </VERS>
            <VERS vnumber="28"> “Tua ciangin amah in mihingte tungah thu genin, ‘Topa zahtakna, pilna hi a, siatna pelhna pen thutheihna hi,’ ci hi,” a ci hi.</VERS>
        </CHAPTER>
        <CHAPTER cnumber="29">
            <VERS vnumber="1"> Job in Nidanga a Nopsakna Phawkkik Tua ciangin Job in a thu genkik a,     </VERS>
            <VERS vnumber="2"> “Ka nuntakna nidanga bang hikik henla, Pasian in kei hong et hun lai bang hong hikik leh ka ut hi.
            </VERS>
            <VERS vnumber="3"> Tua hun lai-in Pasian in kei hong ompih tawntung a, khuamial sungah ka pai laitakin khuavak hong pia hi.
            </VERS>
            <VERS vnumber="4"> Tua hun pen ka cihtheih hun laitak hi a, Pasian in ka innkuan a hong hut laitak hun ahi hi.
            </VERS>
            <VERS vnumber="5"> Tua hun lai-in Vanglian Pasian in kei hong ompih a, ka kimkotah ka tate a om uh hi.
            </VERS>
            <VERS vnumber="6"> Ka bawngte le ka keelte in nawi deih zahzah hong pia uh a, suang tam penna nangawnah ka oliv kungte hoih mahmah hi.
            </VERS>
            <VERS vnumber="7"> Khua sung upate a kikhop uh ciangin a kikhawm dingin kei ka pai ciangin     </VERS>
            <VERS vnumber="8"> kei hong muh phetun khangnote in tutna hong awn uh a, kei hong zahtakna limun papite na ding uh hi.
            </VERS>
            <VERS vnumber="9"> Khua sung uliante a kiho na khawl pah uh a, a khut uh tawh a kam uh na hum uh hi.     </VERS>
            <VERS vnumber="10"> Mi a thupi pente nangawn na gamdai pah uh a, kuamah pau loin na om uh hi.
            </VERS>
            <VERS vnumber="11"> “Ka thugen a za mi peuhmah in a hoih lamin na za uh a, a hong mu mi peuhmah in dik hong sa uh hi.
            </VERS>
            <VERS vnumber="12"> Mizawng ka theih peuhmah ka huh tawntung a, cih nading thei lo tagahte zong ka huh hi.     </VERS>
            <VERS vnumber="13"> A lungkham a cimawhte in kei hong phat uh a, meigong numeite a lungnuamin ka omsak hi.     </VERS>
            <VERS vnumber="14"> Thuman, puan bangin ka silh a, thuman in kei hong tuam hi. Thutang, puanpi-in ka silh a, thutang in kei hong tuam hi.
            </VERS>
            <VERS vnumber="15"> Mittaw mite adingin mittang ka hi a, khebai mite adingin khe ka hi hi.
            </VERS>
            <VERS vnumber="16"> Mizawngte adingin a pa uh ka hi a, lungkhamna a thuak, ka theih loh mite nangawn ka panpih tawntung hi.     </VERS>
            <VERS vnumber="17"> Migilote’ gitlohna khempeuh ka susia gawp mang a, amau’ suk gawp mi khempeuh ka hon khia hi.  
            </VERS>
            <VERS vnumber="18"> “Ka nuntak kum sehnel zahin a tam dingin ka ngaihsun a, lungnuam takin inn-ah a si dingin ka kilamen hi.
            </VERS>
            <VERS vnumber="19"> A zung in tui a ngah tawntung singkung tawh ka kibang a, daitui in a hiangte a nomsak singkung tawh ka kibang hi.     </VERS>
            <VERS vnumber="20"> Mi khempeuh in kei hong phat tawntung uh a, ka tha a hat tawntung hi.     </VERS>
            <VERS vnumber="21"> Mite in ka thugen ngai-in hong ngak dimdem uh a, kuamah pau hetloin limtakin hong ngai uh hi.     </VERS>
            <VERS vnumber="22"> Thu ka gen khit ciangin a genthuah ding uh bangmah thei nawn lo uh a, ka thugente khempeuh hoihtakin na sang pah uh hi.     </VERS>
            <VERS vnumber="23"> Lo khote in khuapi guah deih mahmahin a ngak bangin, ka thugente khempeuh hoihtakin na sang uh hi.
            </VERS>
            <VERS vnumber="24"> Itna tawh ka nuihsat ciangin amaute lungnuam mahmah uh a, ka mai a tai ciangin a maigumna uh a bei hi.
            </VERS>
            <VERS vnumber="25"> Amaute ukin a vai ding uh ka hawmsak a, kumpipa in a galkapte a makaih bangin ka makai a, a lungkham uh ciangin amaute ka hehnem hi.
            </VERS>
        </CHAPTER>
        <CHAPTER cnumber="30">
            <VERS vnumber="1"> A Lungkham Laitakin Job Thum “Ahi zongin tu-in, a pate uh kimanna a nei lo ka uite tawh tuu cing dingin a kuan dingin zong ka deih loh, kei sanga a khangno zawte in hong ciamnuih bawlta uh hi.
            </VERS>
            <VERS vnumber="2"> Amau’ hatna khempeuh tu-in bei khinta ahih manin, amau’ hatna kei adingin a kimanna om nawn lo hi.
            </VERS>
            <VERS vnumber="3"> Amaute zawng mahmahin gilkial uh ahih manin gamlak singzung keu peuh teep lel ding uh hi.     </VERS>
            <VERS vnumber="4"> Amaute in singkungnote botin ne uh a, limna alna a nei lo poding zung nangawn a ne uh hi.     </VERS>
            <VERS vnumber="5"> Gutate otkhai-in a kidelh khiat bangin mite lak panin amaute kihawl khia hi.     </VERS>
            <VERS vnumber="6"> Amaute pen hawkguam sung, leihawm sung, luihawm le keenhawm sungah a ten uh a kul ahi hi.
            </VERS>
            <VERS vnumber="7"> Ganhing bangin gamlakah amaute ham uh a, sawlkawm nuai-ah kilomin a omkhawm uh hi.     </VERS>
            <VERS vnumber="8"> Bangmahin a kimang lo hih bang misia honte, mite omna gam sung panin a kihawl khia hi.     </VERS>
            <VERS vnumber="9"> Tu-in amaute in kei hong simmawh bawlin hong nuihsan uh a, amaute’ ciamnuihna bek ka suak khinta hi.
            </VERS>
            <VERS vnumber="10"> Amaute in kei hong kih uh a, kei tawh tehna-in amaute hoihlua kisa uh a, amaute in ka maitang nangawn cil hong phih vial uh hi.
            </VERS>
            <VERS vnumber="11"> Pasian in hong zawngkhalsak, hong cimawhsak ahih manin amaute in a ut utun kei hong bawlsia uh hi.     </VERS>
            <VERS vnumber="12"> Amaute in hong sim gawpin, kei hong tai khiasak uh a, ka sih theih nadingin ka mai-ah na pang uh hi.     </VERS>
            <VERS vnumber="13"> Ka suahtak theih nading lampi na khaktan uh a, kei suksiat ding hanciam uh a, amaute a kho ding kuamah om lo hi.
            </VERS>
            <VERS vnumber="14"> Kei ka bukna leihawmah amaute hong tuaksuk uh a, kei hong sucipsuk uh hi.
            </VERS>
            <VERS vnumber="15"> Launa tawh ka kidim a, ka cihtheihna khempeuh meii bangin a thengta hi.  
            </VERS>
            <VERS vnumber="16"> “Tu-in a si ding ka hita a, ka gimna panin noptuam ngahna ding bangmah om nawn lo hi.     </VERS>
            <VERS vnumber="17"> Zan thapai-in ka guh sung, ka tang sung khempeuh na a, a hong pet tawntung natna dai ngei peuhmah lo hi.
            </VERS>
            <VERS vnumber="18"> Pasian in ka puan ngawng pan kei hong manin ka puan tawh hong heekcip hi.     </VERS>
            <VERS vnumber="19"> Buannawng ciim sungah kei hong lawn khia a, ninbulom bang lel ka hita hi.  
            </VERS>
            <VERS vnumber="20"> “Pasian aw, nang kong sam a, na hong dawng ngei kei hi. Nang tungah thu kong ngen a, nong don het kei hi.     </VERS>
            <VERS vnumber="21"> Kei tungah nong gilo mahmah a, nong hih theih zahin kei na hong bawlsia hi.
            </VERS>
            <VERS vnumber="22"> Huih lakah na hong lawn a, huih na hong leensak a, huihpi in hong lawnsuk hong lawnto hi.
            </VERS>
            <VERS vnumber="23"> Mi khempeuh adingin seh kholhin a kikoihsa sihna-ah a hong paipih na hihna ka thei hi.     </VERS>
            <VERS vnumber="24"> Na hehpih ding a hong thum ding cih lohbuang, bangmah dang a hih thei nawn lo misia pa, bang hangin su gawp na hi hiam?
            </VERS>
            <VERS vnumber="25"> A lungkham mite tawh kei kap khawmin, a cimawh mite dahpih hi lo ka hi hiam?     </VERS>
            <VERS vnumber="26"> Lungdamna le khuavakna ka lamet laitakin, lungkhamna le khuamialna hong tung zawsop hi.
            </VERS>
            <VERS vnumber="27"> Lunggimna le natna in kei hong su gawp a, gimna ka thuak ding cih loh bangmah dang om nawn lo hi.
            </VERS>
            <VERS vnumber="28"> Lungkham sinkhamin ka om a, mihon lakah dingin huhna ka ngen hi.     </VERS>
            <VERS vnumber="29"> Kei pen gamkhing sunga a om ngia le vasa-kalaohte tawh kipawlin a kikhawl ka hita hi.     </VERS>
            <VERS vnumber="30"> Ka vun vomin dulh khia a, ka pumtangin ka ci sa gawp hi.     </VERS>
            <VERS vnumber="31"> Nidangin lungdamna la a kisa ka zakna munah tu-in thumna le kahna aw bek ka za ta hi.
            </VERS>
        </CHAPTER>
        <CHAPTER cnumber="31">
            <VERS vnumber="1"> “Lunggulhna tawh nungak khatpeuh ka et ngei loh nading, kiciamna ka bawlkhin hi.
            </VERS>
            <VERS vnumber="2"> Vanglian Pasian in eite bang hong cih a, mihingte’ gamtatna bangci thuhkik ahi hiam?
            </VERS>
            <VERS vnumber="3"> A man loin a gamtate tungah siatna le gimna a tungsak hi.     </VERS>
            <VERS vnumber="4"> Pasian in ka gamtatna khempeuh thei a, ka kalsuanna khempeuh a hong mu hi.  
            </VERS>
            <VERS vnumber="5"> “Ka gitloh gamtat ngei lohna, kuamah ka khem ngei het lohna, ka gamtat hoihna thute-ah ka kiciam ngam hi.
            </VERS>
            <VERS vnumber="6"> Pasian in tawikhaina manah hong tawikhai hen; ka paubaan het lohna hong mu ding hi.
            </VERS>
            <VERS vnumber="7"> Lampi man panin ka pial a, siatna lam ka zuih a, ka khut tungah mawhna a baan taak leh
            </VERS>
            <VERS vnumber="8"> ka khawhsa ante midangte’ nek suak henla, ka an neih khempeuh mai mang tahen.
        
            </VERS>
            <VERS vnumber="9"> “Ka veengte’ zi zawlmitin, a kong gei-ah ngakin ka buk taak leh
            </VERS>
            <VERS vnumber="10"> ka it ka zi in midangte’ an suksak henla, midangte’ ang-ah lum tahen.
            </VERS>
            <VERS vnumber="11"> (Tua bang mawhna pen a siahuai hi a, sihna a thuak ding ahi hi. </VERS>
            <VERS vnumber="12"> Ka neih khempeuh a kaangtum thei mei husia tawh a kibang ahi hi.  
            </VERS>
            <VERS vnumber="13"> “Ka nasemte khat peuhpeuh kei tungah hong phun ciangin, ama thu ngai-in limtakin ka bawl hi.     </VERS>
            <VERS vnumber="14"> Tuaci kei leng, Pasian’ mai mu ngam ding ka hi hiam? Keima thu a khen dingin Pasian hong pai ciangin bang gen mawk ding ka hi hiam?     </VERS>
            <VERS vnumber="15"> Kei a hong piangsak Pasian mah in keima nasemte zong a piangsak ahi hi.       </VERS>
            <VERS vnumber="16"> “Mizawngte ka huh ding ka mangngilh ngei kei a, meigong numeite ka guaksuaksak ngei kei hi.     </VERS>
            <VERS vnumber="17"> Keimah in an ne napi-in, tagahte a gilkialin ka koihkhong ngei kei hi.     </VERS>
            <VERS vnumber="18"> Ka khang tawntungin tua bangte ka en tawntung hi.  
            </VERS>
            <VERS vnumber="19"> “Mi a cimawh, puan silh ding a lei zo lo, a zawng lua ka muh ciangin,     </VERS>
            <VERS vnumber="20"> ka tuuhon panin ka ngah tuumul puan kibawl ka pia hi. Amah in zong a lungsim neih khempeuh tawh kei a hong phat hi.  
            </VERS>
            <VERS vnumber="21"> “Zum thukhenna-ah zo-na ning cih ngaihsutna tawh tagah khatpeuh ka khem taak leh,     </VERS>
            <VERS vnumber="22"> ka khutte buisum henla, ka liang bul panin kilong khia tahen.     </VERS>
            <VERS vnumber="23"> Pasian’ gimpiak ding kihta ka hih manin, tua bang peuhmah ka gamta ngei kei ding hi.  
            </VERS>
            <VERS vnumber="24"> “Leitung hauhna muan le suanin ka nei ngei kei a,     </VERS>
            <VERS vnumber="25"> ka hauhna zong ka kisaktheihpih ngei kei hi.
            </VERS>
            <VERS vnumber="26"> A taang mahmah ni ahi a, a hoih mahmah kha ahi zongin, cikmahin ka bia ngei kei hi.     </VERS>
            <VERS vnumber="27"> Tuate pahtawina le zahtakna limin ka khut lapna tawh cikmah hunin ka khial ngei het kei hi.
            </VERS>
            <VERS vnumber="28"> Tua bang mawhna in sihna a thuak ding hi a, tua bang mawhna pen Vanglian Pasian nialna ahi hi.  
            </VERS>
            <VERS vnumber="29"> “Ka galte’n gim a thuak teh ka kipak ngei kei a, haksatna a tuah uh teh ka lungdam ngei kei hi.     </VERS>
            <VERS vnumber="30"> A sih ding uh deihna tawh ka samsia ngei kei hi.     </VERS>
            <VERS vnumber="31"> Zin le leengte limtakin ka do tawntungna thu ka na a hong sepsak mi khempeuh in a thei uh hi.
            </VERS>
            <VERS vnumber="32"> Khualzin mi khempeuh ka inn-ah ka tungsak tawntung a, kongzing lakah amaute ka lumsak ngei kei hi.
            </VERS>
            <VERS vnumber="33"> Midangte in a mawhnate uh pulak loin imcip uh a, ahih hangin keima mawhna cikmahin ka im ngei kei hi.
            </VERS>
            <VERS vnumber="34"> Midangte’ hong kampau ding kihtakin ka nei ngei kei hi. Amau’ hong simmawh ding ka kihtakna hangin pau loin ka om ngei kei a, ka bucip ngei kei hi.  
            </VERS>
            <VERS vnumber="35"> “Ka thugente kuamah in na ngai lo ding ahi hiam? Ka gen thu khempeuh man hi, ci-in ka kiciam hi. Vanglian Pasian in kei hong dawng tahen.   “Ka langte in kei hong mawhsakna thute ka tawi theih dingin lai sungah a kigelh hileh
            </VERS>
            <VERS vnumber="36"> tua mawhsaknate kisialhna tawh ka ngawngah ka ok dinga, mi khempeuh in a muh dingin ka sangsak ding hi.     </VERS>
            <VERS vnumber="37"> Ka gamtatna khempeuh Pasian kiangah ka gen dinga, ama muhna-ah lungdamin kihihsakna tawh ka om ding hi.  
            </VERS>
            <VERS vnumber="38"> “Ka khawh leitang ka guk ahih a, a nei taktak pa’ tung pan ka suh ahih a,     </VERS>
            <VERS vnumber="39"> tua leitang a piang ante ka nek a, tua lo a khote a puksi-in ka omsak taak leh,
            </VERS>
            <VERS vnumber="40"> tua lo sungah mangbuh le mangbuh ham tangin kiak le ling po tahen,” a ci hi.</VERS>
        </CHAPTER>
        <CHAPTER cnumber="32">
            <VERS vnumber="1"> Job a mahmah dik kisa tawntung ahih manin hih mihing thumte in Job’ thugente dawn ding ngaihsun nawn lo uh hi. </VERS>
            <VERS vnumber="2"> Ahi zongin a thu a za, Ram minam, Buz-te beh, Barakhel’ tapa Elihu a heh hong suak hi. Bang hang hiam cih leh Job amah kidiksakin Pasian mawhsak zawsop hi. </VERS>
            <VERS vnumber="3"> Job’ lawm thumte tungah zong a heh suak hi. Bang hang hiam cih leh Job a dawnna ding uh thei lo uh ahih manin Pasian a khial tawh hong kibang hi. </VERS>
            <VERS vnumber="4"> Elihu ahihleh amaute lak panin a khangno pen ahih manin adangte a pau kim khit mateng bangmah pau loin a om hi. </VERS>
            <VERS vnumber="5"> Ahi zongin hih mihing thumte in Job a dawn theih loh a muh ciangin a hehna thuakzo nawn lo hi. </VERS>
            <VERS vnumber="6"> Tua ahih ciangin Buz-te beh Barakhel’ tapa Elihu in thu gen ding hong kipan a, “Kei a khangno lai hi-in, note a khangham na hih manun, ka ngaihsutna note lakah kong gen ngam kei hi.
            </VERS>
            <VERS vnumber="7"> No a khangham zawte in thu a gen ding kilawm hi, ci-in ka ngaihsun hi.     </VERS>
            <VERS vnumber="8"> Ahi zongin mihingte tungah a hong tung pilna pen Vanglian Pasian’ kha in a hong piak ahi hi.
            </VERS>
            <VERS vnumber="9"> Khanghamna in mi pilsak lo a, thuman zong theisak tuan lo hi.
            </VERS>
            <VERS vnumber="10"> Tua ahih ciangin tu-in keima thugen dingte nong ngaih ding uh ka deih hi. Keima ngaihsutna hong gensak dih un.  
            </VERS>
            <VERS vnumber="11"> “Thu na gengen laitakun lungduai takin kong ngaingai a, na thugen dingte uh na zonzon laitakun ka hong ngak hithiat hi.
            </VERS>
            <VERS vnumber="12"> Limtakin kong ngai a, na cihmawhna uh ka thei hi. Job’ thugente a man lohna na gentel thei kei uh hi.
            </VERS>
            <VERS vnumber="13"> Bang hangin pilna a nei-in kigen thei ding na hi uh hiam? Note in lel na hih manun Pasian in Job dawng ding hi.
            </VERS>
            <VERS vnumber="14"> Job in note tungah thu tampi hong gen a, kei tungah hong gen lo hi. Ahi zongin note’ dawn bangin ka dawng ngei kei ding hi.  
            </VERS>
            <VERS vnumber="15"> “Job aw, hih mite in nang hong lel uh a, nang hong dawnna ding bangmah thei lo uh hi.
            </VERS>
            <VERS vnumber="16"> Amaute pau loin a om ciangun kei zong pau loin ngak lailai ding ka hi hiam? Amaute in a gen ding uh thei nawn loin ommawk uh hi.
            </VERS>
            <VERS vnumber="17"> Tu petpetin kei zong nang kong dawng dinga, keima ngaihsutnate ka hong pulak ding hi.     </VERS>
            <VERS vnumber="18"> Thu a gen dingin kha in kei hong sawl a, tu taktak ciangin ka kam ka ki-ip zo nawn het kei hi.
            </VERS>
            <VERS vnumber="19"> Thugen theih nading hun a nei lo hi leng, leenggahzu thak a kithun leenggahzu um bangin ka puakkham ding hi.
            </VERS>
            <VERS vnumber="20"> Ka thuakzo nawnkei a, ka gen khia ta ding hi.
            </VERS>
            <VERS vnumber="21"> Hih ka thugenna-ah kuamah ka pawlpih kei dinga, kuamah phattuam ka nei kei ding hi.
            </VERS>
            <VERS vnumber="22"> Kuamah ka mawkphat thei kei hi. Tuaci mawkphat leng Pasian in kei hong su mang pak ding hi.</VERS>
        </CHAPTER>
        <CHAPTER cnumber="33">
            <VERS vnumber="1"> “Job aw, tu-in ka thugen khempeuh limtakin hong ngai in.
            </VERS>
            <VERS vnumber="2"> Ka lungsim sunga om thute a hong gen ding ka hi hi.     </VERS>
            <VERS vnumber="3"> Ka gen khempeuh lungsim takpi tawh ka gen hi a, a man thu a gen ka hi hi.
            </VERS>
            <VERS vnumber="4"> Bang hang hiam cih leh Pasian’ kha in kei hong sawl a, Vanglianpa in kei tungah nuntakna hu hong pia hi.  
            </VERS>
            <VERS vnumber="5"> “Na hong dawn theih leh limtakin hong dawng in. Na hong seelna ding limtakin kiging in.     </VERS>
            <VERS vnumber="6"> Job aw, nang le kei, Pasian’ hong muhna-ah a kibang ihi a, i nih tuakin leivui pan a piang ihi hi.
            </VERS>
            <VERS vnumber="7"> Tua ahih manin kei nong kihtakna ding bangmah thu om lo a, nang ka hong zawhthawh bawl gawp nading zong bangmah thu om tuan lo hi.  
            </VERS>
            <VERS vnumber="8"> “Keima zakin thu na gen khin a, na thugente ka za khin hi.     </VERS>
            <VERS vnumber="9"> Nang in, ‘Kei ka mawh kei a, ka gamta khial kei hi. Ka paubaang kei a, mawhna ka sukha kei hi.
            </VERS>
            <VERS vnumber="10"> Pasian in kei hong sukna ding thu zongzong a, gal bangin kei hong bawl hi.
            </VERS>
            <VERS vnumber="11"> Amah in ka khe kolbulh a  ka gamtatna khempeuh hong encik hi,’ na cihna ka za hi.  
            </VERS>
            <VERS vnumber="12"> “Ahih hangin, Job aw, nangmah na khial zaw hi. Pasian pen mihing sangin lian zaw hi.
            </VERS>
            <VERS vnumber="13"> Pasian in mihingte’ phunna thudon ngei lo hi, ci-in thugenna tawh bang hangin Pasian mawhsak na hi hiam?
            </VERS>
            <VERS vnumber="14"> Pasian in a lam tuamtuamin thu hong gengen napi-in, ama thugente khempeuh kuamah in thudon lo hi.
            </VERS>
            <VERS vnumber="15"> Zanin mite a ihmut ciangin, mang le maangmuhna sungah Pasian in thu a gen hi.
            </VERS>
            <VERS vnumber="16"> Pasian in thu hong gen a, ama hilhkholhna hangin mite lau mahmah uh hi.
            </VERS>
            <VERS vnumber="17"> Mite in khialhna a bawl nawn lohna ding, mi kiphasakte a suahkhak loh nading, Pasian in a deihna hangin mite kiangah thu a gen hi.
            </VERS>
            <VERS vnumber="18"> Pasian in mihingte siatna thuaksak lo a, sih nading panin amaute a hon khia hi.
            </VERS>
            <VERS vnumber="19"> Pasian in cinatsakna tawh mihingte thuhilh a, a pumpi khempeuh natna tawh a kidimsak hi.
            </VERS>
            <VERS vnumber="20"> Cina pa in an ne zo lo a, an lim pen nangawn a kih tha a suak hi.
            </VERS>
            <VERS vnumber="21"> A ci a sa khempeuh kiam a, a guh guak bekin a om hi.
            </VERS>
            <VERS vnumber="22"> A beina ding a nai hita a, misi gam a zuan ding hita hi.  
            </VERS>
            <VERS vnumber="23"> “Mihingte’ tavuan a phawksak, Pasian’ vantungmi tul tampite lak panin vantungmi khat amah a huh dingin hong pai khia ding hi.
            </VERS>
            <VERS vnumber="24"> Vantungmi in amah a hehpihna hangin, ‘Amah suaktasak in. Misite gamah paisak kei in. Amah tatkhiatna ding hih lai-ah om hi,’ a ci ding hi.
            </VERS>
            <VERS vnumber="25"> Tua ciangin ama pumpi khangnosuakkikin, a thahat pen hun laitak a bangkik ding hi.
            </VERS>
            <VERS vnumber="26"> Tua ciangin Pasian in ama thungetna pia dinga, amah in lungdamna tawh Pasian bia dinga, Pasian in ama adingin thu a hoih lamin a heisakkik ding hi.
            </VERS>
            <VERS vnumber="27"> Tua ciangin amah in mihonpite’ zakna-ah, ‘Kei ka khial khin hi. A manin ka gamta kei a, ahi zongin Pasian in kei hong suaktasak hi.
            </VERS>
            <VERS vnumber="28"> Misite’ gam sung ka tunna ding panin amah in kei hong kem a, tu-in kei ka nungta lai hi,’ a ci ding hi.
            </VERS>
            <VERS vnumber="29"> Pasian in hih thute khempeuh mihingte tungah hong hihkik zelzel a,
            </VERS>
            <VERS vnumber="30"> sih nading panin honkhiakik zelin nuntak nuam a piakik hi.  
            </VERS>
            <VERS vnumber="31"> “Job aw, ka thugente limtakin hong ngai in. Gamdai-in om inla, kei thu hong gensak in.
            </VERS>
            <VERS vnumber="32"> Ahi zongin gennop mahmah na neih leh hong gen in; bang hang hiam cih leh midik na hih ding ka hong deihsak hi.
            </VERS>
            <VERS vnumber="33"> Ahi zongin gennop velvel na neih khol kei leh keima thugen hong ngai in. Mipil na hih theih nading thu kong hilh ding hi,” a ci hi.
            </VERS>
        </CHAPTER>
        <CHAPTER cnumber="34">
            <VERS vnumber="1"> Tua ciangin Elihu in,     </VERS>
            <VERS vnumber="2"> “No a pilin a kinei mite aw, ka thugente ciamteh un. Thu thei a a kinei mite aw, ka thugente ngai un.
            </VERS>
            <VERS vnumber="3"> An na ciap uh ciangin a lim a lim lo na thei uh hi. Thu kigen na zak uh ciangin pil kampau le hai kampau na khen thei uh hi.
            </VERS>
            <VERS vnumber="4"> Thuman bang hiam cih teng khia ni. Thuhoih bang hiam cih mu khia ni.
            </VERS>
            <VERS vnumber="5"> Job in, ‘Kei ka dik hi. Pasian in kei a thumanin hong seh nuam lo hi.     </VERS>
            <VERS vnumber="6"> Kei a thuman hinapi zuauthu genin hong seh hi. Kei a khial hi lo napi gim thuakin ka cimawh hi,’ a ci hi.  
            </VERS>
            <VERS vnumber="7"> “Hih Job tawh a kibang mi na mu ngei uh hiam? Amah in Pasian zahtakna lim bangmah nei hetlo hi.
            </VERS>
            <VERS vnumber="8"> Amah in migilote tawh kikholh nuam sa mahmah a, mawhnei mite tawh a vak kawikawi hi.
            </VERS>
            <VERS vnumber="9"> Bang hang hiam cih leh amah in, ‘Pasian’ deihna i zuih hangin phattuamna bangmah om lo hi,’ ci hi.  
            </VERS>
            <VERS vnumber="10"> “Ahi zongin thu ngaihsun thei a kinei note khempeuh in ka thugenna hong ngai un. Pasian a giloin gamta ngei dinga, Vanglianpa in a man loin sem ngei ding ahi hiam?
            </VERS>
            <VERS vnumber="11"> Pasian in a gamtatna tawh kizui-in mite tungah thaman pia a, a thuak dingun a kilawm bangin gim a pia hi.
            </VERS>
            <VERS vnumber="12"> A taktakin ci lehang, Pasian a man loin gamta ngei lo a, thutang kimlai a khialin heisak lo hi.     </VERS>
            <VERS vnumber="13"> Pasian in ama vangliatna mi khatpeuh tung panin a ngah ahi hiam? Leitung khempeuh a uk dingin mi khatpeuh in amah a koih ahi hiam?
            </VERS>
            <VERS vnumber="14"> Pasian in ama ngaihsutna kheel henla, nuntakna hu a dokkik hileh     </VERS>
            <VERS vnumber="15"> nuntakna a nei khempeuh si pah ding uh a, mihing khempeuh leivui suakkik ding uh hi.
            </VERS>
            <VERS vnumber="16"> “Job aw, mipil-a kinei na hih leh ka thugente hong ngai in.     </VERS>
            <VERS vnumber="17"> Vanglianpa in thutang a deih lo dingin ngaihsun na hi hiam? Nang in a thuman Pasian mawhsak na hi hiam?
            </VERS>
            <VERS vnumber="18"> Kumpite le uliante bangmahin kimang loin a gitloh uh ciangin, amaute a mawhsak ngam pa Pasian bek ahi hi.     </VERS>
            <VERS vnumber="19"> Pasian pen mi khempeuh a hong piangsak pa hi a, amah in uliante panpih tuan nei lo a, mizawngte sangin mihaute thupi ngaihsut zaw tuan lo hi.
            </VERS>
            <VERS vnumber="20"> Mihingte ahihleh zan khat thu-in sipak thei hi. Pasian in mite satpukin sisak thei a, nakpitakin hih kul loin mi thahat pente zong a that thei hi.
            </VERS>
            <VERS vnumber="21"> Pasian in mihingte’ gamtatna khempeuh hong encik a, i kalsuanna themno dongin hong mu khin hi.
            </VERS>
            <VERS vnumber="22"> Gamtatsia mite a buk theih nadingun a seelcip zo ding, khuamial khuazing koimahah om lo hi.
            </VERS>
            <VERS vnumber="23"> Pasian’ mai-ah mihingte in thukhenna a thuak ni ding, a kiseh hun omtuam lo hi.
            </VERS>
            <VERS vnumber="24"> Amah in a thu kan kul loin mi vangliante su gawp a, amaute’ tang dingin midangte a koih hi.
            </VERS>
            <VERS vnumber="25"> Amah in amaute’ gamtatnate a vekpi-in thei ahih manin zan khat thu-in amaute lumletin a susia gawp hi.
            </VERS>
            <VERS vnumber="26"> Pasian in mi khempeuh’ muhin mawhneite gim a pia hi.     </VERS>
            <VERS vnumber="27"> Bang hang hiam cih leh amaute in ama thu mang nawn lo uh a, a thupiakte khempeuh don nawn lo uh hi.
            </VERS>
            <VERS vnumber="28"> Amaute in mizawngte kapsak gawp uh a, mizawngte’ huh ngetna awging Pasian in a za hi.  
            </VERS>
            <VERS vnumber="29"> “Pasian in bangmah hih het kei taleh zong, kuamah in Pasian mawhsak thei lo ding hi. Amah in hong maingat hetkei taleh zong, kuamah in bangmah cih thei tuan lo ding hi.
            </VERS>
            <VERS vnumber="30"> Migilote hong uksak taleh zong, tua panin suahtakna ding kuamah in vaihawm zo lo ding hi.  
            </VERS>
            <VERS vnumber="31"> “Job aw, Pasian’ tungah na khialhnate pulakin na khialh nawn loh nading thu ciam nai lo na hi hiam?
            </VERS>
            <VERS vnumber="32"> Pasian in na khialhnate a hong lahna ding ngenin, na gamtatsiat nawn loh nading ut nai na hi hiam?
            </VERS>
            <VERS vnumber="33"> Pasian nial na hih manin amah in nangma utna a bang hangin hong hihsak ding ahi hiam? Hih thu pen kei’ ngaihsut ding hi loin, nangma khensat ding ahi hi. Tu-in nangma ngaihsutna a kician takin hong gen in.
            </VERS>
            <VERS vnumber="34"> “Thu a ngaihsun theite in hih thu man hi, hong cihpih ding uh a, ka thugenna a za mipil peuhmahte in,     </VERS>
            <VERS vnumber="35"> ‘Thu a thei lopi-in Job in thu gen a, a thugen peuhmah a khiatna nei om lo hi.
            </VERS>
            <VERS vnumber="36"> Job’ thugente khempeuh ngaihsun le-uhcin, migilo bangin a kampauna na thei ding uh hi.
            </VERS>
            <VERS vnumber="37"> Amah a khialhna khawl nuam hetlo a, eite khempeuh’ mai-ah Pasian simmawhin zahpih bawl gawp hi,’ hong ci ding uh hi,” a ci hi.
            </VERS>
        </CHAPTER>
        <CHAPTER cnumber="35">
            <VERS vnumber="1"> Tua ciangin Elihu mah in,     </VERS>
            <VERS vnumber="2"> “Job aw, Pasian’ muhna-ah ka paubaang kei hi, na cih ding kilawm lo hi.
            </VERS>
            <VERS vnumber="3"> Pasian kiangah, ka khialh hangin bang phamawh sa na hi hiam? Khialhna ka gamtat loh manin bangmah phattuamna ka ngah kei hi, na cih ding kilawm lo hi.     </VERS>
            <VERS vnumber="4"> Nang le na lawmte tungah thu kong gen ding hi.  
            </VERS>
            <VERS vnumber="5"> “Vantung ento dih un. Meiite bangzah takin sang omto ahi hiam?     </VERS>
            <VERS vnumber="6"> Mawhna na gamtat manin, Pasian bangmah sukha lo hi. Tampi tak khial talecin zong amah sukha tuan ahi hiam?     </VERS>
            <VERS vnumber="7"> Na thumanna hangin Pasian in phattuamna ngah ahi hiam? Pasian in nang kiang panin bangmah deih lo hi.
            </VERS>
            <VERS vnumber="8"> Na khialhna hangin na mipihte bek in thuak a, na gamtat hoihna hangin na mipihte bek in phattuamna ngah hi.  
            </VERS>
            <VERS vnumber="9"> “Mite in gim a thuak ciangin tau uh a, amaute a hon khia dingin midang khatpeuh a sam uh hi.
            </VERS>
            <VERS vnumber="10"> Lungzin hun laitakin thahatna a pia, amaute a Piangsak Pasian’ lam nga lo uh hi.
            </VERS>
            <VERS vnumber="11"> Eite mipilin a hong bawl, ganhingte le vasate sangin a pil zaw-in a hong bawl Pasian’ lam nga lo uh hi.
            </VERS>
            <VERS vnumber="12"> Amaute migilo mi kihisakte ahih manun, huh ding a nget hangun Pasian in pia lo hi.
            </VERS>
            <VERS vnumber="13"> Ngetnget, gengen, a phattuamna bangmah om lo hi. Vanglian Pasian in na mu lo, na ngai lo hi. 
            </VERS>
            <VERS vnumber="14"> “Job aw, nangmah in, ‘Pasian ka mu thei kei a, ahi zongin ka thu ama khut sungah om a, lungduai takin ka ngak niloh hi,’ na ci hi.
            </VERS>
            <VERS vnumber="15"> Pasian in kuamah gim pia lo a, khialhna zong thupi ngaihsut lo hi, ci-in na ngaihsun hi.
            </VERS>
            <VERS vnumber="16"> Tua banga kam na paupau a mawknapi hi a, na gen mel zong a thei het lo na hihna thu a hong kilangsak na hi hi,” a ci hi.</VERS>
        </CHAPTER>
        <CHAPTER cnumber="36">
            <VERS vnumber="1"> Elihu in a thugen zomlai a,
            </VERS>
            <VERS vnumber="2"> “Lungduai takin tawmkhat hong ngai lai in. Pasian’ tangin ka gen ding thu pawlkhat omlai hi. 
            </VERS>
            <VERS vnumber="3"> Kei a hong Piangsak Pasian thuman hi, ci-in kong lah nadingin thu tampi tak kaikhawmin kong gen ding hi.
            </VERS>
            <VERS vnumber="4"> Ka thugente khempeuh a khial om hetlo a, na mai-ah thugenpa pen mipil khat ahi hi.  
            </VERS>
            <VERS vnumber="5"> “Pasian a thahat mahmah hi napi-in, kuamah simmawh lo hi. Amah in a theih loh bangmah om lo hi.
            </VERS>
            <VERS vnumber="6"> Amah in mimawhte daupaisak lo a, a zawng gimna a thuakte tungah a manin a gamta hi.
            </VERS>
            <VERS vnumber="7"> Amah in thuman mite hu a, kumpi ukna za zong pia a, pahtawina lianpi a ngahsak tawntung hi.
            </VERS>
            <VERS vnumber="8"> Ahi zongin mite sikkol kibulh a, a gamtatnasate hangin gimna a thuak uhleh,
            </VERS>
            <VERS vnumber="9"> Pasian in amau’ mawhna le a kiphatsaknate uh a lak khia ahi hi.     </VERS>
            <VERS vnumber="10"> A gamtatsiatna panun a khawl nadingun amau’ bil sungah thu a gengen hi.     </VERS>
            <VERS vnumber="11"> Amaute in Pasian’ thu mangin ama na sem le-uh amaute nuamsa-in a khan uh a sau hi.
            </VERS>
            <VERS vnumber="12"> Ahi zongin ama thu mang kei le-uh, namsau tawh si ding uh a, misite’ gam zuan ding uh hi.  
            </VERS>
            <VERS vnumber="13"> “Migilote a hehin nitum uh a, gimna a thuak ciang nangawnun ama huh ding ngen lo uh hi.
            </VERS>
            <VERS vnumber="14"> Amaute khansih uh a, a zumhuaipi-in a bei uh hi.     </VERS>
            <VERS vnumber="15"> Ahi zongin Pasian in gimna tawh mite thuhilh a, khua a phawk theih nadingun gimna a zang ahi hi.
            </VERS>
            <VERS vnumber="16"> Pasian in lungkhamna panin nang hong pai khiatpihin, lungnuam takin nang hong omsak a, na sabuai tungah anlim nono kilui venvan hi.
            </VERS>
            <VERS vnumber="17"> Ahi zongin tu-in na ngah dinga kilawm gimna a thuakta na hi hi.
            </VERS>
            <VERS vnumber="18"> Sumgolh’ khemsa-in gamta kei inla, leitung nate’ bawlin lam kipialsak kei in.
            </VERS>
            <VERS vnumber="19"> Huh ding na nget hangin a phattuamna om nawn lo a, na hauhna na liatna in hong huh thei nawn lo hi.
            </VERS>
            <VERS vnumber="20"> Mihingte a bei mang hun ding, zan khuamial hong tun hun ding lunggulh kei in.
            </VERS>
            <VERS vnumber="21"> Siatna lamah na kihei khak lohna ding limtakin kidawm in. Na siat khak loh nadingin gimna hong kithuaksak ahi hi.  
            </VERS>
            <VERS vnumber="22"> “Pasian a vangliat mahmahna limtakin phawktel in. Pasian pen sia khempeuh lakah sia lian pen ahi hi.
            </VERS>
            <VERS vnumber="23"> Pasian’ gamtatzia ding kuamah in sawl thei lo a, Pasian gamtatsia hi, ci-in kuamah in zong mawhsak zo lo hi.
            </VERS>
            <VERS vnumber="24"> Pasian a nasepna hangin mi khempeuh in a phat tawntung mah bangin nang zong amah phat zaw in.
            </VERS>
            <VERS vnumber="25"> Mi khempeuh in Pasian’ sepsate mu uh a, theikim zo lo uh ahih manin lamdang a sa uh hi.
            </VERS>
            <VERS vnumber="26"> Pasian a liatna a kicingin i thei zo kei a, ama kum phazah zong i sim zo kei hi.  
            </VERS>
            <VERS vnumber="27"> “Amah in tuipi panin tuite lato a, tua a lak tuite guahtui-in a bawl hi.
            </VERS>
            <VERS vnumber="28"> Amah in meii sung panin guah piangsak a, mihing khempeuh adingin guah a zusak hi.
            </VERS>
            <VERS vnumber="29"> Meiite a pai henhanna hitaleh, vanah van a ginna hitaleh kuamah in thei zo lo hi.
            </VERS>
            <VERS vnumber="30"> Amah in vantungah khua phiasak a, ahi zongin tuipi thuk sung a mialsak hi.
            </VERS>
            <VERS vnumber="31"> Amah in tu-a bangin mihingte hong vak a, annek ding tampi tak a hong pia ahi hi.
            </VERS>
            <VERS vnumber="32"> Amah in keek thu pia a, a kap nop penpen a kha dingin a sawl hi.     </VERS>
            <VERS vnumber="33"> Amah a heh ciangin huihpi sam a, vanging pen ama hong pai nading a kitheihna ahi hi.
            </VERS>
        </CHAPTER>
        <CHAPTER cnumber="37">
            <VERS vnumber="1"> “Hih huihpi in ka dip hong kuasak a, ka dip vana khai hong bangsak hi.     </VERS>
            <VERS vnumber="2"> Ama kam panin a hong ging khia hih vanging Pasian’ pauna awging, limtakin ngai in.
            </VERS>
            <VERS vnumber="3"> Amah in vanah khua phiasak a, leimong khat pan mong khat dong a taan hi.
            </VERS>
            <VERS vnumber="4"> Tua ciangin a vanglian vanging, ama awging hong kiza a, tua hun sungteng mahin khua a phiaphia hi.
            </VERS>
            <VERS vnumber="5"> Pasian’ sawlna tawh na lamdangpipi piang a, eite’ theih zawh loh thute a hong piang hi.
            </VERS>
            <VERS vnumber="6"> Amah in leitungah vuk a kia dingin sawl a, guah tampi tak a zusak hi.
            </VERS>
            <VERS vnumber="7"> Amah in mihingte a nasep uh khawlsak a, amah a gamtang ahihna a kilangsak hi.     </VERS>
            <VERS vnumber="8"> Gamsate in a lupna ngei delh uh a, a kua sungah bucip uh hi.
            </VERS>
            <VERS vnumber="9"> Leitaw lam panin guahpi hong zu a, leilu lam panin huihpi hong nung hi.
            </VERS>
            <VERS vnumber="10"> Pasian’ husanna in tuite khalsak a, tui lianpite khalin sik bangin a sak hi.
            </VERS>
            <VERS vnumber="11"> Amah in meiipi nomsak a, meiipi in khua a phiasak hi.     </VERS>
            <VERS vnumber="12"> Pasian’ deihna zui-in a kikhin kawikawi hi. Leitung mun khempeuh ah pai-in, Pasian’ sawl teng a sem uh hi.
            </VERS>
            <VERS vnumber="13"> Pasian in mihingte gim a piakna ding ahi a, pahtakna a lahna ding ahi zongin, leitungah tu-a bangin a piangsak hi.  
            </VERS>
            <VERS vnumber="14"> “Job aw, tawlkhat khawlin ngai inla, Pasian’ bawlsa na lamdangte ngaihsun dih in. 
            </VERS>
            <VERS vnumber="15"> Pasian in thu pia a, meii lak panin khua a phiatsak theihna na thei hiam?
            </VERS>
            <VERS vnumber="16"> Bangmah in a len lopi-in vantungah meii a omsak theihna, a lamdang hih ama siamna na thei hiam?
            </VERS>
            <VERS vnumber="17"> Leitaw lam huihpi nasia takin a nun laitakin na puan sungah khua-ul kai-in na om hi.
            </VERS>
            <VERS vnumber="18"> Limlang bangin a sak mahmah van peekpi ama hih bangin zal zo na hi hiam?
            </VERS>
            <VERS vnumber="19"> Pasian kiangah ka gen ding uh hong hilh in. A hawmpi-in ka om uh a, ka gen ding uh om lo hi.
            </VERS>
            <VERS vnumber="20"> Pasian tawh kiho theih nading ka ngen kei ding hi. Kei hong suksiat nadingin kei kipia ding ka hi hiam?  
            </VERS>
            <VERS vnumber="21"> “Tawlkhat sung khuavak kimu vet lo a, guah le meii in a liah hi. Tua ciangin huih hong nungin tuate khempeuh a mutsiang hi.
            </VERS>
            <VERS vnumber="22"> Kham mel khuavak leilu lam pan hong taang a, Pasian’ minthanna pen zahtakna tawh kidimsak hi.
            </VERS>
            <VERS vnumber="23"> Pasian vanglian mahmah a, eite’ theih zawh hi lo hi. Amah thuman mahmah a, thutang takin na a sem hi.
            </VERS>
            <VERS vnumber="24"> Tua ahih manin mi khempeuh in amah a zahtakna, mipil a kisate amah in a don lohna, lamdangsak ding hi lo hi.” a ci hi.
            </VERS>
        </CHAPTER>
        <CHAPTER cnumber="38">
            <VERS vnumber="1"> Job in Thu a Theih loh lam Topa in Phawksak Tua ciangin huihpi lak panin Topa in Job tungah thu hong gen a,
            </VERS>
            <VERS vnumber="2"> “Kei’ pilna a nial dingin nang kua na hi hiam? Thu na theih lohlam a kilangsak na hi bek hi.
            </VERS>
            <VERS vnumber="3"> Kipasalsakin dingto inla, kong thudot dingte hong dawng in.
            </VERS>
            <VERS vnumber="4"> Leitung ka bawl laitakin nang om na hi hiam? Thei kisa na hih leh tua thu hong gen in.
            </VERS>
            <VERS vnumber="5"> Bangcia-in golsak ding cih kua in seh ahi hiam? Kua in a golna ding zah khau khai ahi hiam? Hihte khempeuh thei kisa na hi hiam?
            </VERS>
            <VERS vnumber="6"> Leitung a pua khuampite bang tungah kiphut ahi hiam? Kua in leitung a bulpi phut ahi hiam?
            </VERS>
            <VERS vnumber="7"> Tua ni-in zingsang aksite in la sa khawm uh a, Pasian’ tapate lungdamin a kiko uh hi.  
            </VERS>
            <VERS vnumber="8"> “Lei sung panin tuipi hong suahkhiat laitakin, tua tuipi a khaktan ding kongpi kua in na khak ahi hiam?
            </VERS>
            <VERS vnumber="9"> Meii tawh tuipi a tuamcip pa, khuamial tawh a vialcip pa keimah ka hi hi.
            </VERS>
            <VERS vnumber="10"> Tuipi gamgi ding ciamteh sakin, ama huangsung ding bekah ka omsak hi.
            </VERS>
            <VERS vnumber="11"> Tuipi kiangah, ‘Hih ciang bek na pai dinga, hih banah na kin nawn kei ding hi. Na tuihualte hih ciang bek pai ding hi,’ ka ci hi.
            </VERS>
            <VERS vnumber="12"> Job aw, nangmah in, ‘Tuni-in khua vak in, ’ ci-in na nuntak sung tawntung thu pia ngei na hi hiam?
            </VERS>
            <VERS vnumber="13"> Zing khuavak in leitung a mongin manin, a kawma bu migilote a sinkhiat ding, thu pia thei ngei na hi hiam?     </VERS>
            <VERS vnumber="14"> Khuavak in mualleguamte kilangkhiasak a, puan a tonin a kikoih tawh a kibatna a kilangsak hi.
            </VERS>
            <VERS vnumber="15"> Migilote adingin sun khuavak taanglua a, siatna a gamtatna ding uh a khamcip hi.
            </VERS>
            <VERS vnumber="16"> “Tuipi sungtawng tuinakah pai ngei na hi hiam? Tuipi nuai lei tam tungah lam pai ngei na hi hiam?
            </VERS>
            <VERS vnumber="17"> Misite’ gam khuamial kongkhakpi, mi khatpeuh in nang hong lak ngei ahi hiam?     </VERS>
            <VERS vnumber="18"> Leitung bangcia lian ding cih na thei hiam? Hih thute thei na hih leh hong dawng in.  
            </VERS>
            <VERS vnumber="19"> “Leitung khuavak hong kipatkhiatna mun ahi a, leitung khuamial hong kipatna mun ahi zongin, thei na hi hiam?
            </VERS>
            <VERS vnumber="20"> Nangmah in amau’ omna mun ciang dong va thei a, tua ciang dongah va khakik ngei na hi hiam?
            </VERS>
            <VERS vnumber="21"> Na nuntakna sawtta a, leitung a pianin nang suakkhin na hih teh tua thute khempeuh thei mah ni teh!  
            </VERS>
            <VERS vnumber="22"> “Vuk a kikoihna munah nang va lut ngei a, gial a kikhopna mun va mu ngei na hi hiam?
            </VERS>
            <VERS vnumber="23"> Tuate, lungkham huna ding, gal om hun cianga dingin ka koihcing ahi hi.     </VERS>
            <VERS vnumber="24"> Leitung nitaang a hong suah khiatna mun ahi a, nisuahna huihpi hong kipatna mun ahi zongin, va tung ngei na hi hiam? 
            </VERS>
            <VERS vnumber="25"> “Kua in guahzukna ding tui lampi bawlsak a, keek’ lampi ding sialsak ahi hiam?
            </VERS>
            <VERS vnumber="26"> Mihing om lohna mun leilakah, kua in guah zusak ahi hiam?
            </VERS>
            <VERS vnumber="27"> Lopate a po theih nadingin lei keu-in a sak bekbakte kua in tui buak ahi hiam?
            </VERS>
            <VERS vnumber="28"> Guah in pa nei ahi hiam? Daitui in pa nei ahi hiam?
            </VERS>
            <VERS vnumber="29"> Kua’ sung panin tuikhal hong piang khia a, kua’ sung panin vana vukte hong suak ahi hiam?
            </VERS>
            <VERS vnumber="30"> Tua tuite suang bangin sak a, tuipi tui teng khalcip hi.  
            </VERS>
            <VERS vnumber="31"> “Vana om Seguk henkop thei a, Zawlzawng a kikhihna phel thei na hi hiam?
            </VERS>
            <VERS vnumber="32"> Ama hunhunin aksite lam lak thei a, Khawlei-uikai a pai nading lampi lak thei na hi hiam?
            </VERS>
            <VERS vnumber="33"> Vana om nate’ zuih ding ngeina bawlsak thei a, lei-a om nate’ zuih ding ngeina bawl thei na hi hiam?  
            </VERS>
            <VERS vnumber="34"> “Vana om meiite in guah hong zuksak nading nangmah in sawl na hi hiam?
            </VERS>
            <VERS vnumber="35"> ‘Khua phia in,’ ci-in thu pia lecin, ‘Nong sawl bangin phia ning,’ hong ci ding ahi hiam?
            </VERS>
            <VERS vnumber="36"> Nail gun a khan ding a thei gun vapite kua in hilh a, guahzuk ding a thei akluite, kua in hilh ahi hiam?
            </VERS>
            <VERS vnumber="37-38"> Leivuite khalcipin, leitang a sak ciangin, meiite thu pia-in vana tuibemte a hong dingin kua in pilna nei ahi hiam?  
            </VERS>
            <VERS vnumber="39-40"> “Humpinelkai le a note leihawm sungah bu-in, a kua sung uhah lumin ngakin a om laitakun, a an ding uh zonsak thei a, a note’ gilkialna vahsak thei na hi hiam?
            </VERS>
            <VERS vnumber="41"> Va-akte a gilkialin leng kawikawi-in, a note in an duhin kei tungah hong nget ciangun, tua va-akte an a piapa kua ahi hiam?</VERS>
        </CHAPTER>
        <CHAPTER cnumber="39">
            <VERS vnumber="1"> “Sathakte a suah hun ding thei ngei na hi hiam? Sakhite a suah laitakin nau va dom ngei na hi hiam?
            </VERS>
            <VERS vnumber="2"> Tuate a ni ciamtehin, a suah hun ding uh thei na hi hiam?
            </VERS>
            <VERS vnumber="3"> A no suak dingin lei-ah a bawhsuk hun laitak thei na hi hiam?     </VERS>
            <VERS vnumber="4"> A note gamlakah khangin, a nute kiang pan pai khia-in ciahkik nawn lo uh hi.  
            </VERS>
            <VERS vnumber="5"> “Kua in gam-late tungah suahtakna pia ahi hiam? Kua in khahin a ut utin vaksak ahi hiam?
            </VERS>
            <VERS vnumber="6"> Amau’ om nadingin gamlak ka pia a, bangmah a po zawh lohna zanglei-ah ka tengsak hi.
            </VERS>
            <VERS vnumber="7"> Gamlumna mun khuapite tawh a kigamla-ah om uh a, kuamah in zualsak zo lo a, na semsak zo lo uh hi.
            </VERS>
            <VERS vnumber="8"> Mualte tungah an zongin vak kawikawi uh a, nektheih ding singkung lopa a hing peuhpeuh zuan kawikawi uh hi.  
            </VERS>
            <VERS vnumber="9"> “Gambawngtal in nangma na hong sem ding ahi hiam? Na ganbukah gambawngtal hong giak nuam ding ahi hiam?
            </VERS>
            <VERS vnumber="10"> Nangmah in khauhual tawh khih zo dinga, na lo ah na lokhawhna leeng kaisak zo ding na hi hiam?
            </VERS>
            <VERS vnumber="11"> Nasem dingin a hat mahmah hangin, nangma na hong sepsak dingin lamen ngam na hi hiam?
            </VERS>
            <VERS vnumber="12"> Lo a na anpiangte hong kaihkhop sakin, na ancilna-ah an hong khawm dingin um na hi hiam?  
            </VERS>
            <VERS vnumber="13"> “Vasa-kalaohte in a kha uh bangzah takin nawh zap thei ahi hiam! Ahi zongin gun vapi bangin vasa-kalaoh leng thei lo hi.
            </VERS>
            <VERS vnumber="14"> Vasa-kalaoh in leilakah a tui nusia a, a tuite a luumsak dingin leilak a ap hi.     </VERS>
            <VERS vnumber="15"> Mi khatpeuh in a khe tawh a tuite a sikkhap khak ding, gamsa khatpeuh in a sikkhap khak ding, phawk khol lo hi.
            </VERS>
            <VERS vnumber="16"> A tuite ama a’ bangin ngaihsun khol lo a, ka gimnate a mawkna suakkha ding hi, ci-in lunghimawh lo hi.
            </VERS>
            <VERS vnumber="17"> Amah a hai-in a bawlpa ama tungah pilna a guan lopa keimah ka hi hi.
            </VERS>
            <VERS vnumber="18"> Ahi zongin a tai ciangin sakol sangin hat zaw hi.  
            </VERS>
            <VERS vnumber="19"> “Job aw, sakolte a hatsak pa nang na hi hiam? Sakol zaangmul a posak pa nang na hi hiam?
            </VERS>
            <VERS vnumber="20"> Sakolte kauphe bangin diangsak thei-in, mite’ kihtak dingin phitsak thei na hi hiam?
            </VERS>
            <VERS vnumber="21"> Amaute in lawpna tawh a khe-un lei khuat uh a, a thaneih khempeuh uh tawh gal sungah a diang uh hi.
            </VERS>
            <VERS vnumber="22"> Amaute in launa mel bangmah thei lo uh a, namsau kihta-in nungkik cih zong om lo hi.
            </VERS>
            <VERS vnumber="23"> Amaute’ tungah a tuang mite’ galhiam, lum le teite a tee zalzal hi.
            </VERS>
            <VERS vnumber="24"> Lawp mahmahna tawh sakolte in mainawt uh a, peengkul a kitum ciangin omkhong thei lo uh hi.
            </VERS>
            <VERS vnumber="25"> Peengkul a kitum ciangin ham hathat uh a, gal mai a tun ma-un gal gimnam za uh a, galkapmaangte’ thupiakna awging a za uh hi.
            </VERS>
            <VERS vnumber="26"> “Simbung in a kha zalin leitaw lamah a leentheih nading nangma kiang panin hong sin ahi hiam?
            </VERS>
            <VERS vnumber="27"> Muvanlai in sang leenin mualtungah bu a tomna ding nang’ thupiakna hong ngak ahi hiam?
            </VERS>
            <VERS vnumber="28"> Suangpi dawnah bu bawl a, suangheeng kawmte phualpi-in nei hi.
            </VERS>
            <VERS vnumber="29"> Tua lai mun panin khuadak kawikawi a, manin a nek ding an a gal et hi.
            </VERS>
            <VERS vnumber="30"> Gan sihna kimkotah musanete kikhawm uh a, a note in sasi a dawn uh hi,” a ci hi.
            </VERS>
        </CHAPTER>
        <CHAPTER cnumber="40">
            <VERS vnumber="1"> Tua ciangin Topa in Job kiangah,     </VERS>
            <VERS vnumber="2"> “Job aw, nangmah in Vanglian Pasian nong dem hi. Tu-in khawl ding na hiam, ahih kei leh keima thugen nong dawng ding hiam?” a ci hi.
            </VERS>
            <VERS vnumber="3"> Tua ciangin Job in dawng a,
            </VERS>
            <VERS vnumber="4"> “Topa aw, ka haipau kha hi. Hong bangci dawn theih ding ka hi hiam? Tu a kipanin ka pau nawn kei ding hi.
            </VERS>
            <VERS vnumber="5"> Ka gen dinga kilawm zahval genkha ka hih manin, tu a kipanin ka pau nawn het kei ding hi,” a ci hi. Pasian’ Vangliatna a Kilatna
            </VERS>
            <VERS vnumber="6"> Tua ciangin huihpi sung panin Topa in Job tungah thu genkik a,     </VERS>
            <VERS vnumber="7"> “Kipasalsakin dingto inla, ka thudotnate hong dawng in.
            </VERS>
            <VERS vnumber="8"> Kei a thutang loin hong seh a, nang thutang kisa-in kei hong mawhsak na hi hiam?
            </VERS>
            <VERS vnumber="9"> Kei zahin nang hat na hi hiam? Kei’ awging zahin nang a’ ging zo ding ahi hiam?
            </VERS>
            <VERS vnumber="10"> Na ngap nakleh na minthanna ding le na kihihsak theih nadingin tu-in hong kipan inla, minthanna le minliatna ngah ta in.
            </VERS>
            <VERS vnumber="11"> A kiphasak mite en inla, na hehna tawh amaute niamkhiat gawp in.
            </VERS>
            <VERS vnumber="12"> Mi kiphasakte en inla, amaute niamkhiat gawp in. Migilote khempeuh a omna mun munah tuancil in.
            </VERS>
            <VERS vnumber="13"> Amaute khempeuh lei sungah phumcip inla, misite’ gam sungah amaute khihcip in.
            </VERS>
            <VERS vnumber="14"> Tua bangin na hihzawh nakleh nang a hong phat masa pen pa, nang a gualzo pa na hihna thu a hong phawk masa pen pa ka hi ding hi.  
            </VERS>
            <VERS vnumber="15"> “Tui-sakol ganhing golpi ngaihsun dih in. Amah le nang a piangsak pa keimah ka hi hi. Amah in bawngtal bangin lopa bek mah ne a,
            </VERS>
            <VERS vnumber="16"> ahi zongin ama pum sungah bangzah hatna om a, bangzahta-in a sazang khauh ahi hiam?
            </VERS>
            <VERS vnumber="17"> Ama mei, taamtak sing bangin  khauhin tal po veva a, a khe-a a sazangte hat pha mahmah hi.
            </VERS>
            <VERS vnumber="18"> Ama guhte sumngo bangin khauh a, ama khete sikzawl bangin a khauh hi.  
            </VERS>
            <VERS vnumber="19"> “Ganhing khempeuh lak pan a lamdang pen hi a, amah a Piangsak pa bek mah in amah a zozo ahi hi.
            </VERS>
            <VERS vnumber="20"> Gamsate omna mual tung panin ama an ding lopa kipuak hi. 
            </VERS>
            <VERS vnumber="21"> Amah lingkung nuai-ah lum a, nawng sunga pumpeeng lakah a bu hi.
            </VERS>
            <VERS vnumber="22"> Lingkungte le lui gei-a gialhek kungte in ama ading niliim piangsak hi.
            </VERS>
            <VERS vnumber="23"> Amah in gun tuikhangte kihta het lo a, tuikhang in ama maitang a nawk gawp hangin nuamtakin om thei veve hi.
            </VERS>
            <VERS vnumber="24"> Kua in ama mit tawsakin man zo ding ahi hiam? Kua in a nakpheh-ah khau vawh zo ding ahi hiam?
            </VERS>
        </CHAPTER>
        <CHAPTER cnumber="41">
            <VERS vnumber="1"> “Ngasa siahna sikkawi tawh Awle man zo dinga, khauhual khat tawh a leii hen zo ding na hi hiam?
            </VERS>
            <VERS vnumber="2"> A nakpheh-ah khau vawh zo dinga, a khaguh-ah sikkawi bulh zo ding na hiam?
            </VERS>
            <VERS vnumber="3"> Amah in na khahna ding hong thum dinga, na hehpihna ding hong ngen ding ahi hiam?
            </VERS>
            <VERS vnumber="4"> Na sila ahi tawntung dingin nangma tungah thu hong ciam ding ahi hiam?
            </VERS>
            <VERS vnumber="5"> Na nasem numeite na mawlpih bangin mawlpih zo dinga, vasa khawi bangin bawl zo ding na hi hiam?
            </VERS>
            <VERS vnumber="6"> Ngasa bengte in lei dingin hong deek dinga, sa zuakte in zuak dingin a sa sem ding ahi hiam?
            </VERS>
            <VERS vnumber="7"> Ngasa khawhna teipi tawh a vun khawhlet zo dinga, teipi lingnei tawh a lutang khawhlet zo ding na hi hiam?
            </VERS>
            <VERS vnumber="8"> Khatvei sukhakhin lecin na hihkik nawn kei dinga, tua na sukkhakna thu na mangngilh nawn kei ding hi.  
            </VERS>
            <VERS vnumber="9"> “Awle a mu mi peuhmah lau-in lei-ah a puk uh hi.     </VERS>
            <VERS vnumber="10"> Awle a heh ciangin kihtakhuai mahmah a, ama omna mai-ah kuamah om ngam lo hi.
            </VERS>
            <VERS vnumber="11"> Leitung a om mihingte lakah Awle a suk manin a sihlawh lo kua om ahi hiam?  
            </VERS>
            <VERS vnumber="12"> “Awle khete, a guh a taang, a thahatna ziate gen loin ka om thei kei hi.     </VERS>
            <VERS vnumber="13"> Kua in ama puan tungnung hawkkhiatsak zo a, a sik puanpi sunlet zo ahi hiam?
            </VERS>
            <VERS vnumber="14"> A kihtakhuai a hate a kam sungah om ahih manin, kua in ama kam phensak ngam ahi hiam?
            </VERS>
            <VERS vnumber="15"> A nungzang sukah a lipte lum bangin kithuapsuk cinten a, suang bangin sakin kimatcip bikbek ciat hi.
            </VERS>
            <VERS vnumber="16"> Tua lipte khatlekhat kithuapcip bikbek ahih manin, khatlekhat kikalah huih nangawn thawl zo lo hi.
            </VERS>
            <VERS vnumber="17"> Tuate kinak mat lua ahih manin, bangmah in phel khia zo lo hi.
            </VERS>
            <VERS vnumber="18"> Amah a hetchiai ciangin mei-ek bangin taang zaizai a, a mittangte nisuak bangin a taang hi.
            </VERS>
            <VERS vnumber="19"> A kam panin mei kuang khia a, mei-ek leeng khia zaizai hi.
            </VERS>
            <VERS vnumber="20"> A nak panin meikhu suak a, selkeu khu tawh kibang hi.
            </VERS>
            <VERS vnumber="21"> Ama husanna in mei tawhkuang a, ama kam panin meikuang a suak khia hi.
            </VERS>
            <VERS vnumber="22"> A ngawng zong thakhauh mahmah ahih manin, a gim thei het lo thatang a nei ahi hi.
            </VERS>
            <VERS vnumber="23"> A vun tung khempeuh a nipna mun mahmah om lo a, sik peek bangin a sak kim hi.
            </VERS>
            <VERS vnumber="24"> A lungsim in suangtum bangin kihtak khat zong nei lo a, an gawina suang bangin sakin do lah nei lo hi.
            </VERS>
            <VERS vnumber="25"> Amah hong kithawi ciangin mi thahat pente nangawn lau a, kihta mahmah uh ahih manin cih nading thei loin a om uh hi.
            </VERS>
            <VERS vnumber="26"> Namsau tawh a kisut hangin bun zo vet lo a, teipi le thaltangte in zong bun zo tuan hetlo hi.
            </VERS>
            <VERS vnumber="27"> Ama adingin sikte, buhkung bangin nip a, sumngote nangawn sing muatsa bang lel hi.
            </VERS>
            <VERS vnumber="28"> Amah khua a phawksak zo ding, thaltang om lo a, suang tawh a kiden ciangin anvai them tu bang lel hi.
            </VERS>
            <VERS vnumber="29"> Ama adingin molhtum pen buhkung bang hi lel a, teipi tawh a kikhawh ciangin a nuihsan lel hi.
            </VERS>
            <VERS vnumber="30"> A khecinte, beelpei kitamte tawh kibang a, lam a pai ciangin leilak kuikek gawp hi.
            </VERS>
            <VERS vnumber="31"> Amah in tuipi tokin beel sunga tuiso bangsak zo a, sathau sa sunga tui tu bangin tuipi phuansak zaizai zo hi.
            </VERS>
            <VERS vnumber="32"> A painasa khempeuh ah tuihual om dandan a, tuipi phuansak pheuphau hi.
            </VERS>
            <VERS vnumber="33"> Amah tehpih theih ding leitungah bangmah om lo a, bangmah kihtak a nei het lo ganhing ahi hi.
            </VERS>
            <VERS vnumber="34"> Amah in a kihtakhuai ganhing a kihisak pente nangawn nuai-et lai a, amah pen gamsa khempeuh’ kumpi ahi hi,” a ci hi.</VERS>
        </CHAPTER>
        <CHAPTER cnumber="42">
            <VERS vnumber="1"> Job A Kigentelna le Pasian in A Sanna Tua ciangin Job in Topa dawng a,     </VERS>
            <VERS vnumber="2"> “Topa aw, vangliatna khempeuh na neihna, na hihnop khempeuh na hih theihna thu ka thei hi.
            </VERS>
            <VERS vnumber="3"> Kei bangmah a thei lo kimlai, ‘Bang hangin ka pilna hong dem ngam na hi hiam?’ na hong ci hi. Keimah in ka tel zawh loh thute, kei adingin a lamdanglua thu a gengen ka hi hi.
            </VERS>
            <VERS vnumber="4"> Thu na gen laitakin ka na ngaihna ding, na thugente kong dawn ding, na hong gen hi.
            </VERS>
            <VERS vnumber="5"> Nidangin mi’ gensawn bekin nang ka hong thei a, tu-in keima mit mahmah tawh nang ka hong mu ta hi.
            </VERS>
            <VERS vnumber="6"> Tua ahih ciangin tu-in ka paunasate khempeuh hangin ka maizum mahmah a, tu-in vutlevai khu-in nakpitakin ka kisik hi,” a ci hi.
            </VERS>
            <VERS vnumber="7"> Topa in hih thute khempeuh Job tungah a gen khit ciangin, Teman khua mi Elifaz kiangah, “Ka nasem pa Job bangin, keima thu na gen ding uh a kilawm bangin gen lo na hih manun, nang le na lawm tegel tungah ka heh hi. </VERS>
            <VERS vnumber="8"> Tu-in bawngtal sagih le tuutal sagih la-in Job kiangah paipih unla, note adingin biakpiakna-in nei un. Job in note adingin thu hong ngetsak dinga, keimah in ama thungetna ka pia ding hi. Note’ haina zahin kong minsiasak kei ding hi. Note in Job’ gen bangin keima thu a manin na gen kei uh hi,” a ci hi. </VERS>
            <VERS vnumber="9"> Tua ahih ciangin Topa’ sawl bangin Elifaz, Bildad le Zofar gamta uh a, Topa in Job’ thungetna a pia hi.
            </VERS>
            <VERS vnumber="10"> Job in a lawm thumte ading thu a ngetsak khit ciangin, Topa in Job cithei sakkik a, nidanga a neih ngeizah nihin neihsa lamsa a guan hi. </VERS>
            <VERS vnumber="11"> Tua ciangin Job’ sanggam pasalte, a sanggam numeite le a lawm ngeite a inn-ah hong hawh uh a, a inn-ah pawi bawlin lungdamin a omkhawm uh hi. Topa in ama tungah a tunsak gimnate hangin a khasiatpihnate uh genin a hanthawn uh hi. Amaute in sum le kham zungbuh khat ciat tawh va pha uh hi. </VERS>
            <VERS vnumber="12"> Tua tham loin Topa in Job’ nuntakna a masa lam sangin a nunung lamah thupha limpiak zaw hi. Job in tuu tul sawm le tulli, kalaoh tulguk, bawngtal kap tulkhat le la a pi tulkhat a nei hi. </VERS>
            <VERS vnumber="13"> Amah in tapa sagih le tanu thum neikik a, </VERS>
            <VERS vnumber="14"> a tanu upa pen Jemimah phuak a, a nihna Keziah phuak a, a tum pen Kerenhappuk a phuak hi. </VERS>
            <VERS vnumber="15"> Job’ tanute zahin a melhoih leitungah numei dang khat zong om lo a, a pa un a sanggam pasalte uh tawh a kibangin gamh a luahkhawmsak hi. </VERS>
            <VERS vnumber="16"> Hih hun khit ciangin Job kum za le kum sawmli sung nungta lai a, a tute ciang bek hi loin a tu-sawnsawn ciang dong zong a mu hi. </VERS>
            <VERS vnumber="17"> Tua khit ciangin a khankhinin a teeksih ta hi.</VERS>
        </CHAPTER>
    </BIBLEBOOK>
    <BIBLEBOOK bnumber="19" bname="Late" bsname="PSA">
        <CHAPTER cnumber="1">
            <VERS vnumber="1"> Mi nuamsa i cihte penmigilote’ thu a zui lo mi,mimawhte’ gamtat bangina gamta lo mi,mi a thusim lote tawha kipawl lo mi ahi hi.</VERS>
            <VERS vnumber="2"> Ama nopsakna penTopa thu sung bek mah hi a,sun le zanin ama thua ngaihsunsun mi ahi hi.</VERS>
            <VERS vnumber="3"> Amah pen lui tuiluang gei-aa kisuan ama gah hunin gah a,a teh a vul ngei losingkung tawh kibang hi.Ama hihna khempeuh aha maa pai mahmah hi. </VERS>
            <VERS vnumber="4"> Migilote ahihleh tua bang hi lo uha, huih in a letkhiatanvai tawh kibang lel uh hi.</VERS>
            <VERS vnumber="5"> Tua ahih ciangin migilote inthukhenna thuak zo lo ding uh a,mimawhte pen midikte’ pawlsungah kihel thei lo ding uh hi;</VERS>
            <VERS vnumber="6"> bang hang hiam cih lehTopa in midikte lam lakinhu tawntung a,migilote ahihleh sia mai mangding uh hi.</VERS>
        </CHAPTER>
        <CHAPTER cnumber="2">
                <VERS vnumber="1"> Bang thu hangin minam dangtesiatna dingahkithukhat sim uh a,mite in a mawkna dingpi-insawmsim uh ahi hiam?</VERS>
                <VERS vnumber="2"> Leitung kumpite le gam ukte inTopa le ama sathau nilh palangpangin vaihawm uh a,</VERS>
                <VERS vnumber="3"> “Amau’ hong henna khautesutat khia-in,amau’ khaute ei kiang paninpaai khia ni,” ci uh hi. </VERS>
                <VERS vnumber="4"> Vantunga a tupa inamaute na nuihsan a,tua Topa in amaute a zahko hi.</VERS>
                <VERS vnumber="5"> Tua ciangin hehna tawhamau kiangah thu gen dinga,hehluat mahmahna tawhamaute liing lawng sakin,</VERS>
                <VERS vnumber="6"> “Ka mual siangtho Zion tungahka kumpi ka tusak khin hi,” ci hi. </VERS>
                <VERS vnumber="7"> Topa’ thukhennatu-in kong gen ding hi:Amah in keima tungah,“Nang pen ka tapa na hi a,tuni-in na Pa ka suak hi. </VERS>
                <VERS vnumber="8"> Keima tungah hong ngen in;nangma luah dinginminamte ka bawl dinga,leimong donginna neihsa ka hisak ding hi.</VERS>
                <VERS vnumber="9"> Sik tawn khat tawhamaute na satkham dinga,beelseek pa in beel a denkhapbangin leilakah amautena dengzan ding hi,”hong ci hi. </VERS>
                <VERS vnumber="10"> Tua ahih ciangin kumpite aw,tu-in pil ta un;leitung gam a ukte aw,tu-in thu phawk ta un.</VERS>
                <VERS vnumber="11-12"> Launa tawh Topa’ na sem unla,linna tawh a khe nam un;tua hikeileh amah sinso-inlamkalah na sia mang ding uh hi;bang hang hiam cih lehamah heh pakpak hi.Amah a beel khempeuhmi nuamsate ahi hi.</VERS>
        </CHAPTER>
        <CHAPTER cnumber="3">
                <VERS vnumber="1"> Topa aw, ka galte tam mahmah a,mi tampi tak inkei hong langpan nainai uh hi.</VERS>
                <VERS vnumber="2"> Pasian in amah huh lo ding,mi tampi in hong ci uh hi. </VERS>
                <VERS vnumber="3"> Ahih hangin Topa aw,nang pen ka kidalna lum,ka minthanna leka lu hong phong pa na hi hi.</VERS>
                <VERS vnumber="4"> Nakpi takin Topa ka galsap a,amah in a mual siangtho paninkei a hong dawng hi. </VERS>
                <VERS vnumber="5"> Lumin ka ihmu a,Topa in hong kem ahih maninka thokik hi.</VERS>
                <VERS vnumber="6"> Keimah a hong galbawlkeimah a hong umcihmi tul sawm tampiteka kihta kei hi. </VERS>
                <VERS vnumber="7"> Tho in, Topa!Kei hong hon in, ka Pasian!Bang hang hiam cih lehka galte khempeuh’ paangnangmah in na beeng gawp a,migilote’ ha na sutan hi.</VERS>
                <VERS vnumber="8"> Gualzawhna penTopa nangma hang ahi hi.Na mite tungahna thupha hong tung tahen!</VERS>
        </CHAPTER>
        <CHAPTER cnumber="4">
                <VERS vnumber="1"> A thuman ka Pasian aw,ka hong sap cianginhong dawng in.Gimna ka thuak cianginnopsakna nong pia hi.Kei hong hehpih inla,ka thungetna hong za in. </VERS>
                <VERS vnumber="2"> Mite aw, ka minphatna inbang tanvei dainathuak ding ahi hiam?Bang tanvei thumawkna deihinzuauthu zong ding na hi uh hiam? </VERS>
                <VERS vnumber="3"> Ahih hangin Topa inama adingin miphatea tuamkoihlam thei ta un.Ke’n ka sap cianginTopa in hong za hi. </VERS>
                <VERS vnumber="4"> Lau-in liing unla, mawhna peel un.Na lupna tung uhahlungngai phapha unla, om khikhe un.</VERS>
                <VERS vnumber="5"> A man biakpiaknate lui unla,Topa muang un. </VERS>
                <VERS vnumber="6"> Mi tampi in,“Thupha tampi hong pia in.Ko tungah na maitang vanghong taangsak in,Topa!” ci uh hi.</VERS>
                <VERS vnumber="7"> Amaute, an le leengtuia hauh cianga a nuam uh sanginnuamna lian zawka lung sungah nong guan hi. </VERS>
                <VERS vnumber="8"> Nuamtakin luminka ihmu ta ding hi;bang hang hiam cih leh Topa aw,nangmah bek in lungmuannamunah na hong omsak hi.</VERS>
        </CHAPTER>
        <CHAPTER cnumber="5">
                <VERS vnumber="1"> Topa aw, kong paunatehong ngai inla,ka hong thumnatehong thudon in.</VERS>
                <VERS vnumber="2"> Ka kumpi le ka Pasian aw,nangma tungah hong thum kahih manin ka kikonaaw hong ngai in. </VERS>
                <VERS vnumber="3"> Topa aw, zingsang siminka aw nong za a,zingsang simin nangma adinginbiakna bawlin kong ngak hi. </VERS>
                <VERS vnumber="4"> Bang hang hiam cih lehgitlohna lamsang a deihPasian na hi kei a,siatna pen tawlkhat zongnang tawh a omkhawm theiahi kei hi.</VERS>
                <VERS vnumber="5"> A kisathei mitenangma mit tawh kituak lo a,siatna a bawlte khempeuhnangmah in na mudah hi.</VERS>
                <VERS vnumber="6"> Zuauthu a gen mitenangmah in na susia hi.Topa in mi thahnopna lungsim lemi khemnopna lungsim a neitea mudah hi. </VERS>
                <VERS vnumber="7"> Kei ka hihleh a kicing itna kipsuangin na inn sungahka tum dinga, nangmahzahtakna tawh kunina siangtho na biakinn lam nga-inkong bia ding hi.</VERS>
                <VERS vnumber="8"> Topa aw,gal tampi nei ka hih maninna thumanna tawhkei hong makaih inla,keima mai-ahna lampi taangsak in. </VERS>
                <VERS vnumber="9"> Bang hang hiam cih lehamau sungah thuman om lo hi.Amau lungsimahsiatna bek ngaihsun uh a,amau’ gawlgui pen a kihongsahankhuk tawh kibang hi.A kam uh tawh mawk phat uh hi.</VERS>
                <VERS vnumber="10"> Pasian aw, a mawhna uhamau mah thuaksak inla,amau’ thu mah tawhamaute puksak in.Amaute in nangmahhong lehdo uh ahih maninamau’ mawhna tampite hanginamaute paai khia in. </VERS>
                <VERS vnumber="11"> Ahih hangin nang hong beltekhempeuh lungdamsak inla,nuamna la sasak tawntung in.Nangma min a deihtenangma hangin gualzo-ina lungdam theih nadingunamaute na hu hi.</VERS>
                <VERS vnumber="12"> Topa aw,thuman mi thupha na pia a,lum tawh dal bangindeihsakna tawh na dal hi.</VERS>
        </CHAPTER>
        <CHAPTER cnumber="6">
            <VERS>Lungkham Ciangin Hehpih ding Ngetna</VERS>
            <VERS vnumber="1"> Topa aw, na heh laitakhong taii kei inla, lungso sa-inhong thuhilh kei in.</VERS>
            <VERS vnumber="2"> Topa aw, thaneem ka hih maninkei tungah dikna hong zang in.Topa aw, ka guh ka taangna mahmah ahih maninhong damsak in.</VERS>
            <VERS vnumber="3"> Ka hingim mahmah hi.Topa aw, bang tanveinang hong zekai lai ding na hi hiam? </VERS>
            <VERS vnumber="4"> Topa aw, hong kihei inla,kei hong hon in.Itna kip a nei pa na hih maninkeimah hong hon in.</VERS>
            <VERS vnumber="5"> Bang hang hiam cih lehmisite omna gam sungahnangmah phawk theih nadingbangmah om lo ahih manin,Leinuai panin kua in nanghong phat thei ding ahi hiam? </VERS>
            <VERS vnumber="6"> Ka tautauna-in ka gim hi.Zan sialin ka khitui inka lupna tum a,ka kahkahna-inka lupna kawt dikdek hi.</VERS>
            <VERS vnumber="7"> Dahna hangin ka mit mial a,ka galte’ hong bawlna hanginka mitzung zaw semsem hi. </VERS>
            <VERS vnumber="8"> Siatna a bawlte khempeuh aw,ka kiang panin kihem khia un;bang hang hiam cih lehTopa in ka kahna aw a za hi.</VERS>
            <VERS vnumber="9"> Topa in keima thumnahong za khinzo a,Topa in ka thungetnahong sang ta hi.</VERS>
            <VERS vnumber="10"> Ka galte khempeuh zahhuaimahmahin genthei ding uh hi.Amaute nungkikinmaizumna thuak pah ding uh hi.</VERS>
        </CHAPTER>
        <CHAPTER cnumber="7">
            <VERS>Migilote tungah Thutang a Sep ding Ngetna</VERS>
            <VERS vnumber="1"> Topa ka Pasian aw,nangmah kong bel hi.Kei hong delhte’ kiang paninhong dal inla hong hon in.</VERS>
            <VERS vnumber="2"> Kei hong hon kei lecina hong hon ding dangkuamah om lo ahih maninamaute in humpinelkai banginhong kai khia-inhong bal gawp ding uh hi. </VERS>
            <VERS vnumber="3"> Topa ka Pasian aw,ka gamtat a siat a,ka khut a khialh leh,</VERS>
            <VERS vnumber="4"> bangmah thu om lopi-inka lawmte khemin,ka galte ka huh taak leh,</VERS>
            <VERS vnumber="5"> galte in kei hong delhinhong pha uh henla,leilakah kei hong tuancilsak inla,leilakah kei hong sialpai ta uh hen. </VERS>
            <VERS vnumber="6"> Tho in, Topa,a hehsa-in thasaan inla,ka galte’ hehna paninkei hong dal in. Khanglo in,ka Pasian aw,thukhenna ding hun khatna seh khinzo hi.</VERS>
            <VERS vnumber="7"> Nangma omna kiimahmite kikhawmsak inla,amaute’ omna tunga sangna munah tu in.</VERS>
            <VERS vnumber="8"> Topa in mite thu a khen hi.Topa aw, ka thumanna lekeima sunga om ka dikna tawhkizui-in thu hong khen in.</VERS>
            <VERS vnumber="9"> Lungsim le ngaihsutna a ena thuman Pasian aw,migilote’ siatna beisak inla,mi thumante kipsak in. </VERS>
            <VERS vnumber="10"> Pasian, kei hong hupa hi a,lungsim man mite a hon hi.</VERS>
            <VERS vnumber="11"> Pasian, thu a tangin a khen pahi a, migilote tungaha heh den pa ahi hi.</VERS>
            <VERS vnumber="12"> Mite a kibawlphatkik kei leh,Pasian in a thalkhau hek zo a,a namsau taat ding hi.</VERS>
            <VERS vnumber="13"> Amah in mei thaltang bawl a,sih theihna ama galhiamtea baihsa-in a koih zo hi. </VERS>
            <VERS vnumber="14"> Migilo in thusia paii a,suak nuamin na a,zuauthu a hing khia hi.</VERS>
            <VERS vnumber="15"> Amah in gum to a,ama tawhsa gum sung mahahamah a kia hi.</VERS>
            <VERS vnumber="16"> Ama lunggulh hoih lo penama lu tungah tukik a,ama gamtatsia penama luzang mahah tukik hi. </VERS>
            <VERS vnumber="17"> Ke’n ahihleh, ama dikna ombangin Topa’ tungahlungdamna ka lak dinga,a Sangpen Topa’ min phatna laka sak ding hi.</VERS>
        </CHAPTER>
        <CHAPTER cnumber="8">
            <VERS>Pasian’ Liatna le Mihing’ Thupina</VERS>
            <VERS vnumber="1"> Topa kote’ Topa aw,leitung khempeuh ahna min lian mahmah hi.Nangmah a hong kiphatnaawgingte in vantung ban a,</VERS>
            <VERS vnumber="2"> naungekte le naupangte’ kamtawh nangmah phatna la kisa hi.Gal na neih manin galte lelangpangte na daihsaknadingin panmunkip na bawl khin hi. </VERS>
            <VERS vnumber="3"> Na nasepna, na bawlsa, kha le aksite,le na vantungte ka et ciangin,</VERS>
            <VERS vnumber="4"> na ngaihsut tham dinginmihing bang hi lel a,na phawk tham dinginmihing’ ta bang hi lel ahi hiam?  </VERS>
            <VERS vnumber="5"> Ahi zongin, vantungmi sangina neu zaw deuh bekin na bawl a,minthanna le pahtawinanangmah in na guan hi.</VERS>
            <VERS vnumber="6"> Na khut tawhna bawlsate khempeuh tungahukna thu ama tungah na pia a,na khempeuh na uksak hi.</VERS>
            <VERS vnumber="7"> Tuu le bawng khempeuh,gamsa khempeuh zong,</VERS>
            <VERS vnumber="8"> huihlak a leng vasate,tui sunga om ngasate,tui, lampi-a a tawn khempeuhte,na khempeuh ama khenuai-ah na koih hi. </VERS>
            <VERS vnumber="9"> Topa, kote’ Topa aw,leitung khempeuh ahna min lian mahmah hi.</VERS>
        </CHAPTER>
        <CHAPTER cnumber="9">
            <VERS>A Manin Pasian’ Thukhenna Hangin Lungdamna</VERS>
            <VERS vnumber="1"> Ka lungsim khempeuh tawhTopa tungahlungdamna kong ko dinga,na bawl a lamdangte khempeuhka gen ding hi.</VERS>
            <VERS vnumber="2"> Nangma hangin nuaminka diang dinga,na min phatna ka sa ding hi,Sangpenpa aw. </VERS>
            <VERS vnumber="3"> Ka galte a nungkik ciangin,nangma mai-ahamaute pukin kisia uh hi.</VERS>
            <VERS vnumber="4"> Bang hang hiam cih leh keimathutanna na hong kipsak a,tokhom tungah tu-inthu a manin na khen hi. </VERS>
            <VERS vnumber="5"> Minamte na taii a,migilote na susia hi.A mai mang dinginamau’ min na phiat hi.</VERS>
            <VERS vnumber="6"> Siat denna sungahgalte bei mang hi.A khuate uh na zunglot a,amaute kiphawkkha nawn lo hi. </VERS>
            <VERS vnumber="7"> Topa ahihlehkumpi za-ah tu ngitnget a,thukhen nadingina tokhom a bawl hi.</VERS>
            <VERS vnumber="8"> Leitung mite’ thua mantakin khen a,a kilawm banginmite’ thu a khen hi. </VERS>
            <VERS vnumber="9"> Topa pen, netniamna a thuakteadingin munkip hi a,haksat hun cianginmunmuanhuai ahi hi.</VERS>
            <VERS vnumber="10"> Topa aw, nang a hong zongtenusia lo na hih manin,na min a theite innang hong muang uh hi. </VERS>
            <VERS vnumber="11"> Zion-ah a om Topa phatna la sa un!Ama nasepnate mite’ lakah gen un!</VERS>
            <VERS vnumber="12"> Bang hang hiam cih lehmi thahna a hua pa inamaute phawk a,a thuak mite’ awgingamah in mangngilh lo hi. </VERS>
            <VERS vnumber="13"> Ka tungah hong dik in, Topa!Sihna pan hong hon khia pa aw,kei hong mudahte’ hanginkeima gim thuaknatehong en inla,</VERS>
            <VERS vnumber="14"> nangmah a hong kiphatnatephawkkikkik inla,na hong hotkhiatna hanginJerusalem khua sungahka nuamna ka gengen ding hi. </VERS>
            <VERS vnumber="15"> Amau’ bawlsa gum sung mahahminamte kiasuk uh a,a ngenthang siahna uhahamau’ khe mah a awk hi.</VERS>
            <VERS vnumber="16"> Topa in thu hong kheninmigilote amau’ nasepna mahahawksakna tawh amah hong kilang hi. </VERS>
            <VERS vnumber="17"> Pasian a mangngilhminam khempeuh sung paninmigilote,Leinuai-ah pai ding uh hi.</VERS>
            <VERS vnumber="18"> Bang hang hiam cih lehmi cimawhte kimangngilhden lo dinga,mizawngte’ lametnabei paisuak lo ding hi. </VERS>
            <VERS vnumber="19"> Tho in, Topa! Mi kizosak ke’n;na mai-ah minamte sam inla,amaute’ tungah thu khen in!</VERS>
            <VERS vnumber="20"> Amaute lausak in, Topa!Mi ahih lelna uhminamte theisak in!</VERS>
        </CHAPTER>
        <CHAPTER cnumber="10">
            <VERS>Migilote Suksiat ding Ngetna</VERS>
            <VERS vnumber="1"> Topa aw, bang hangingamla din na hi hiam?Haksat hunin bang hanginnang bucip khong na hi hiam?</VERS>
            <VERS vnumber="2"> Migilote in kiphatsakna tawhmizawngte uuk delh uh hi.Amau ngaihsut vaihawmna mahahamaute awksak in. </VERS>
            <VERS vnumber="3"> Bang hang hiam cih leh migilo ina lungsim deihna kisaktheihpih a,ngahna dingah a huaiham pa inTopa phuisamin a taisan hi.</VERS>
            <VERS vnumber="4"> Migilo in kiphatsaknalungsim nei a, Topa zong lo hi.Ama ngaihsutna khempeuh ah,“Pasian om kei,” a ci hi. </VERS>
            <VERS vnumber="5"> A hihna khempeuh aha maa pai ngitnget hi.Na thukhennate khempeuhama muhna in a batzawh lohinsang mahmah a,a galte khempeuh ahihlehamah in nehpiksan lel hi.</VERS>
            <VERS vnumber="6"> A lungsim sungah,“Kiliing ngei kei ning;khang tawntungin kamsiatnatuak kei ning,”ci-in a ngaihsun hi.</VERS>
            <VERS vnumber="7"> Ama kampaute pen hamsia,khemna le netniamna tawhkidim a, siatna le man lohnabekbek thugenina nei tawntung hi. </VERS>
            <VERS vnumber="8"> Khuaneute sungah mi a buksimintu a, munbu kawmahmawhnei lote a that hi.Ama mit in mi tuahsiate ensim a,</VERS>
            <VERS vnumber="9"> humpinelkai ina kuahawm sung pana buk bangin amah in buksimin,mizawngte a man dingin buk a,a ngenthang sungahmizawngte kai-in a man hi. </VERS>
            <VERS vnumber="10"> A thatanghat thu tawhmi tuahsia mi sucipina puksuksak hi.</VERS>
            <VERS vnumber="11"> Ama lungsim sungah,“Hih thute penPasian in mangngilh hi;a mai seel hi, en lo ding hi,”ci-in a ngaihsun hi. </VERS>
            <VERS vnumber="12"> Tho in, Topa!Pasian aw, na tha hong san inla,a thuakte mangngilh kei in.</VERS>
            <VERS vnumber="13"> Bang hanginmigilo in Pasian simmawh a,a lungsim sungah,“Hong thei kei na’n teh,”ci ahi hiam? </VERS>
            <VERS vnumber="14"> Nangmah in na mu hi.Na huh theih nadinginhaksatna le gimna a thuaktena ciamteh hi.A tuahsia mi in nangma tungahama pumpi hong ap a,pa nei lote a huhpa na hi hi.</VERS>
            <VERS vnumber="15"> Giloin siatna a bawlte’ khutkuaitan gawp inla,siatna a bawl zo nawn lo dingingim pia in. </VERS>
            <VERS vnumber="16"> Topa, a tawntungin kumpi hi a,ama leitang panin minam dangtebei mang ding hi. </VERS>
            <VERS vnumber="17"> Topa aw, lungnemte’ deihnana ngai ding hi.A lungsim uh na hatsak dinga,na bil na ngat ding hi.</VERS>
            <VERS vnumber="18"> Pa nei lote le netniamnaa thuakte tungahnang na thutang a,leitung mite in launa tuakkhanawn lo ding uh hi.</VERS>
        </CHAPTER>
        <CHAPTER cnumber="11">
            <VERS>Topa pen Midikte’ Belh</VERS>
            <VERS vnumber="1"> Ke’n Topa ka bel hi.Bang hangin ka tungah,“Vasa leeng banginmualtungah tai in;</VERS>
            <VERS vnumber="2"> bang hang hiam cih leh,en in, migilote inkhuamial sung paninlungsim thutangte a kap dingina thalkhau uhah thaltang bulhina thal uh a keek uh hi.</VERS>
            <VERS vnumber="3"> Bulpite kisusia khin leh midikte inbangcih thei nawn ding hiam?”nong ci thei diam? </VERS>
            <VERS vnumber="4"> Topaa biakinn siangtho sungah om a,Topa’ tokhom vantungah om hi.Amah in mihingte hong en a,mihingte’ gamtatna khempeuha theitel hi.</VERS>
            <VERS vnumber="5"> Topa in midikte le migiloteentel a, a ngongtat nuam mitea lungsim in mudah hi. </VERS>
            <VERS vnumber="6"> Amah in migilote tungahmei-am le kaat zusak dinga,amau’ ngah ding gimnahuihsa mahmah hi ding hi.</VERS>
            <VERS vnumber="7"> Bang hang hiam cih lehTopa dik mahmah a,dik gamtatna a deih hi.Thutang mi inama mai a mu ding hi.</VERS>
        </CHAPTER>
        <CHAPTER cnumber="12">
            <VERS>Migilote panin Hut ding Ngetna</VERS>
            <VERS vnumber="1"> Topa aw, hong huh in;bang hang hiam cih lehmihingte lak paninmi thumante mai mang ta a,mipha khat zong om nawn lo hi.</VERS>
            <VERS vnumber="2"> Mi kim in a veengte kiangahzuauthu gen ciat a,phat khemna kam zol lelungsim nam nih tawhthu a gen uh hi. </VERS>
            <VERS vnumber="3-4"> “I Leii tawh gualzo ding,i mukte eima neihsa;i to kua hiam?” a ci vial,kiphatsakna a piangsak leii,phat khemna muk khempeuh,Topa in at khia tahen. </VERS>
            <VERS vnumber="5"> Topa in, “Mizawngtea neihsa kihawk khia a,mi cimawhte thumin tau uhahih ciangin tu-in dingin,amau’ lunggulh, lungmuanna munahamaute ka koih ding hi,” a ci hi. </VERS>
            <VERS vnumber="6"> Topa’ thuciamnate,a siangtho thuciamna hi a,meikhuk sungah sagihveia kisiangsak ngun tawh kibang hi. </VERS>
            <VERS vnumber="7"> Topa aw, kote hong dal inla,tukhang mite kiang paninkote hong kem in.</VERS>
            <VERS vnumber="8"> Bang hang hiam cih leh mihingte lakahsiatna kipahtawi a, mun khempeuh ahmigilote kidimin vak kawikawi uh hi.</VERS>
        </CHAPTER>
        <CHAPTER cnumber="13">
            <VERS>Lungkhamna-ah Thungetna</VERS>
            <VERS vnumber="1"> 1hi lai ding ahi hiam?Kei hong mangngilhpaisuak ding na hi hiam?Bang tanvei kei kiang panna maitang seel ding na hi hiam?</VERS>
            <VERS vnumber="2"> Bang tanvei gimna thuakin,sunthapai-in ka lungsimdah ding ahi hiam?Bang tanvei kei tungahka galte gualzo ding ahi hiam? </VERS>
            <VERS vnumber="3"> 3ngaihsun inla hong dawng in.Ihmulum kha ding ka hih maninka mitte hong vaksak in.</VERS>
            <VERS vnumber="4"> Ka galte in,“Ama tungah gualzo khin ung,”ci kha ding hi.Kei ka lin maninka galte nuam kha ding hi. </VERS>
            <VERS vnumber="5"> Ahih hangin na itna kipka muang a,nong hotkhiatna hanginka lungdam ding hi.</VERS>
            <VERS vnumber="6"> Nong hehpihna kicing ahih manin,</VERS>
        </CHAPTER>
        <CHAPTER cnumber="14">
            <VERS>Mite’ Haina le Gitlohna(</VERS>
        </CHAPTER>
        <CHAPTER cnumber="53">
            <VERS>:1-6)</VERS>
            <VERS vnumber="1"> Mihaite in a lungsim sung uhah,“Pasian om lo hi,” ci-inngaihsun uh hi.Amaute sia uh a,kihhuai gamtat uh a,a hoihin a gamta kuamah om lo hi. </VERS>
            <VERS vnumber="2"> A pil gamtat, Pasian a zonga om uh hiam,cih a theih nadingin Topa invantung panin mihingtehong ensuk hi.</VERS>
            <VERS vnumber="3"> Amaute khempeuha vekpi-un pukkhin uh hi.A kibangin sia kim uh a,a hoihin a gamta khat zong om lo hi. </VERS>
            <VERS vnumber="4"> Topa’ tungah thu a ngen lo,annek bangin ka mite a netum,siatna a bawlte inthutheihna nei lo ahi hiam? </VERS>
            <VERS vnumber="5"> Launa lianpi sungahamaute om ding uh hi;bang hang hiam cih lehPasian in midikte ompih hi.</VERS>
            <VERS vnumber="6"> Mizawngte’ geelnasusia nuam uh a,ahih hangin Topa penmizawngte’ belh ahi hi. </VERS>
            <VERS vnumber="7"> Israel-te ading hotkhiatnaZion panin hong tunna dingthu ka ngenngen hi.Topa in ama mite tungahnopsakna a piakkik ciangin,ama mi Israel-tekipak mahmah ding uh hi.</VERS>
        </CHAPTER>
        <CHAPTER cnumber="15">
            <VERS>Mual Siangtho tungah A Teeng Mite</VERS>
            <VERS vnumber="1"> Topa aw, na biakinn sungahkua om ding ahi hiam?Na mual siangtho tungahkua teeng ding ahi hiam? </VERS>
            <VERS vnumber="2"> Paubaang loin gamta-in,a manin na sem a,lungsim tak a gen mi,</VERS>
            <VERS vnumber="3"> mi gensia loin, a lawmte tungahsiatna bawl lo a,a veengte a mawhsak lo mi,</VERS>
            <VERS vnumber="4"> migilote thusim lo a,ahi zongin Topa a zahtaktea pahtawi mi,ama natna ding nangawnaha ciampel lo mi,</VERS>
            <VERS vnumber="5"> ama sum a meetin a kha lo,thutang mite a langpan lo,golhguk a la lo mite teeng ding uh hi. Hih bangin a gamtate penliing ngei lo ding hi.</VERS>
        </CHAPTER>
        <CHAPTER cnumber="16">
            <VERS>Pasian, Nuntakna-ah a hoih Bulpi</VERS>
            <VERS vnumber="1"> Pasian aw, nang hong belka hih manin keimah hong kem in.</VERS>
            <VERS vnumber="2"> Topa tungah,“Nang, ka Topa na hi hi;nang tawh loin hoihnaka nei kei hi,” ka ci hi. </VERS>
            <VERS vnumber="3"> Leitungah a om mi siangthoteahih le, amaute nampi hi a,amaute sungahka lungkimna teng om hi. </VERS>
            <VERS vnumber="4"> Pasian dang a teelte inamau’ dahna khangsak hi.Amau’ si theh biaknateke’n bawlpih loin,amau’ pasian-teka biakpih kei ding hi. </VERS>
            <VERS vnumber="5"> Topa pen keima luah dingaka teelsa, keima muanpi na hi a,keima ngah ding khempeuhna khut sungah om hi.</VERS>
            <VERS vnumber="6"> Kei-a’ pen mun nuam mahmahsung hong tu ahih maningamhluah hoih nei ka hi hi. </VERS>
            <VERS vnumber="7"> Ngaihsutna a hong lak Topaka phat a,zanin zong ka lungsimahhong suak hi.</VERS>
            <VERS vnumber="8"> Topa ka maingat tawntung a,ka taklamah amah om ahih maninka kiliing kei ding hi. </VERS>
            <VERS vnumber="9"> Tua ahih ciangin lungdaminka kipak a,lungmuangin ka om hi.</VERS>
            <VERS vnumber="10"> Bang hang hiam cih lehLeinuai nong zuansak kei a,na mihoih paLeihawmpi na musak kei hi. </VERS>
            <VERS vnumber="11"> Nangmah in nuntakna lampikeimah nong lak hi.Nangma omna munahlungdamna lianpi om a,nangma taklamahnop tawntungnate a om hi.</VERS>
        </CHAPTER>
        <CHAPTER cnumber="17">
            <VERS>Bawlsiate kiang panin Hotkhiat ding Ngetna</VERS>
            <VERS vnumber="1"> Topa aw, thuman ka hong ngetnahong za inla, ka otna hong ngai in!Lungsim takpi tawhka hong thungetna hong ngai in!</VERS>
            <VERS vnumber="2"> Thuman mu na hih maninka dikna hong kilangsak in. </VERS>
            <VERS vnumber="3"> Keima lungsim hong sin inla,zan hun sunginka kiangah hong hawh inla,keimah hong ze-et lecin,ka sungah gitlohnana mu kei ding hi.Ka kampau-in zongbangmah ka khial kei hi.</VERS>
            <VERS vnumber="4"> Gamtatna thu-ah ci leng,nangma thupiaknate ka zui a,mi ngongtatte’ gamtat ziateka pelh hi.</VERS>
            <VERS vnumber="5"> Nangma lampi zui-in ka pai a,na lam ka pial ngei kei hi. </VERS>
            <VERS vnumber="6"> Pasian aw, hong dawng dingna hih manin nang kong sam hi.Na bil hong ngat inla,ka thu hong za in.</VERS>
            <VERS vnumber="7"> Amau’ galte’ kiang paninnang hong belte a honpa aw,na itna kip lamdang takinhong lak in. </VERS>
            <VERS vnumber="8-9"> Kei a hong su gawp migilo,kei a hong umciha kihtakhuai mahmahka galte kiang paninmitnauta bangin hong kem inla,na kha liimah hong seel in. </VERS>
            <VERS vnumber="10"> Amaute in hehpihna lungsimbangmah nei lo uh a,a kam uh tawhamaute kiphatsak pau uh hi.</VERS>
            <VERS vnumber="11"> Amaute in kei hong sulzuih uh a,tu-in kei hong umcihin,keimah leilak den nadingina hong en uh hi.</VERS>
            <VERS vnumber="12"> Amaute pen a balnen nuamhumpinelkai tawh kibang uh a,humpinelkai khanglaisabuk tawh kibang uh hi. </VERS>
            <VERS vnumber="13-14"> Topa aw, tho in!Amaute maiphut inla,thalpaih in!Topa aw, a deih khempeuh uhhih leitungaha nei migilote kiang paninna khut le na namsau tawhkei hong hon khia in.Amau adingin na koihcinggimnate thuaksak inla,a tate un zonga cingvalin thuak uh henla,a naungekte uh ading nangawnnusiat lai ta uh hen. </VERS>
            <VERS vnumber="15"> Kei ka hih leh,thumanna tawh na maitangka en dinga,ka khanlawh cianginnangma mel muhna tawhka lungkim ding hi.</VERS>
        </CHAPTER>
        <CHAPTER cnumber="18">
            <VERS>Hotkhiatna Hangin David’ La(2Sam 22:1-51)</VERS>
            <VERS vnumber="1"> Ka thahatna ahi Topa aw,nangmah ka hong it hi. </VERS>
            <VERS vnumber="2"> Topa pen keima suangpi,ka munkip muanhuai,kei a hong hon khia pa,ka Pasian, ka suangpi,ka belh pa, ka lum,ka kihotkhiatna ki,ka munkip ahi hi.</VERS>
            <VERS vnumber="3"> A phattaak Topa ka sam a,ka galte kiang paninkei hong hon khia hi. </VERS>
            <VERS vnumber="4"> Sihna khaute in hong gakcip a,sihna tuihualte inkei hong nawk hi.</VERS>
            <VERS vnumber="5"> Leinuai sihna khaute inkei hong kancip a,sihna thangte inkei hong dawntuah hi.</VERS>
            <VERS vnumber="6"> Ka gimna-ah Topa ka sam a,ka Pasian’ tungahhuhna ngenin ka kiko hi.Amah in a biakinnpi paninka aw hong za a,amah ka kohna aw inama bilte va banto hi. </VERS>
            <VERS vnumber="7"> Ama hehna hanginleitung kipumpei-in kivei a,mual bulpite zongkisingin liing damdam hi.</VERS>
            <VERS vnumber="8"> Ama nakvangte paninmeikhu pusuak hi.Ama kam panin mei husia pusuak a,ama tung paninmei-am san kuang khia hi.</VERS>
            <VERS vnumber="9"> Amah in vanpi niamsakinhong kumsuk a,ama khenuai-ahmeii vom sahpi a om hi.</VERS>
            <VERS vnumber="10"> Kherub khat tungahamah tuangin hong leeng a,huih khate tungahmanlang takin hong leeng hi.</VERS>
            <VERS vnumber="11"> A kimkotah a ki-um nadinginkhuamial bawl a,a tung kikhuh nadinginmeii sahpi le tui tawha zingsak hi.</VERS>
            <VERS vnumber="12"> Ama mai-a khuaphia sung paningialpi le mei-amte inama meii sahpite a phulet hi. </VERS>
            <VERS vnumber="13"> Topa zong vantungah awng a,Sangpenpa in gialpi lemei-am ahi ama awhong gingsak hi.</VERS>
            <VERS vnumber="14"> Amah in a thaltangte lawn a,a galte kithehthangsak hi.Khuaphialep phiasak a,a galte a susia hi.</VERS>
            <VERS vnumber="15"> Topa aw, nangma mawhsaknana awging hangintuipi taw kidawk a,lei bulpite a guakin om hi. </VERS>
            <VERS vnumber="16"> Amah in a sangna panina khut tawh zamin kei hong la a,tui thukpi paninkeimah hong kai khia hi.</VERS>
            <VERS vnumber="17"> Ka gal hat pa kiang pan lehong mudahte kiang paninkei hong hon khia hi;bang hang hiam cih lehkei adingin amaute hatlua uh hi.</VERS>
            <VERS vnumber="18"> Amaute in ka kamsiat huninkei hong nehthawh uh hanginTopa in kei hong huh hi.</VERS>
            <VERS vnumber="19"> Amah in mun tanzau khatahkei hong pai khiatpih a,ka tungah lungkim ahih manina hong hon khia hi. </VERS>
            <VERS vnumber="20"> Topa in ka thumanna tawh kizui-innoptuamna hong pia a,ka sianthona tawh kizui-inhong dinkik hi.</VERS>
            <VERS vnumber="21"> Bang hang hiam cih lehTopa’ lampite ka tawn khin a,ka Pasian’ kiang paningitlohna tawh ka pai khia kei hi.</VERS>
            <VERS vnumber="22"> Bang hang hiam cih lehama biakna ngeinathukip omte khempeuhlimtakin ka zui a,ama thukhamte ka paai khia kei hi.</VERS>
            <VERS vnumber="23"> Ama mai-ah kawkbaang hetloinka om a, kisuanna dingte paninkei ka kikem hi.</VERS>
            <VERS vnumber="24"> Tua ahih manin Topa inka thumanna le ama muhna-ahka sianthona tawh kizui-inkei hong dinkik khin hi. </VERS>
            <VERS vnumber="25"> Thuman mi tungah nang nathuman a, kawkbaang lo mitungah nang na diktat hi.</VERS>
            <VERS vnumber="26"> A siangtho mi tungahna siangtho gamtat a,thukawi mite na galbawl hi.</VERS>
            <VERS vnumber="27"> Bang hang hiam cih lehmi niamte na hon khia a,ahih hangin mi kiphasaktena niamsak hi. </VERS>
            <VERS vnumber="28"> Nangmah inkeima mei nong vaksak a,Topa ka Pasian inka khuamial na vaksak hi.</VERS>
            <VERS vnumber="29"> Nangma hangingalkap honkhat ka su gawp zo a,ka Pasian hanginkhuakulh khat ka kan zo hi. </VERS>
            <VERS vnumber="30"> Hih Pasian - a thu kicing a,Topa’ kamciamnaa manna kilang hi.Amah a belte khempeuh adinginkidalna lum ahi hi.</VERS>
            <VERS vnumber="31"> Topa longal, Pasian kua hiam?Pasian longal, suangpi kua hiam?</VERS>
            <VERS vnumber="32"> Keima tungahthahatna a hong guan Pasian,ka lampi lungmuan nadingina bawl pa ahi hi.</VERS>
            <VERS vnumber="33"> Amah in sangaipi khe banginkeima khe hong bawlsak a,mual sang dawnahka khe hong kipsak hi.</VERS>
            <VERS vnumber="34"> Galsim siam nadinginka khutte hong hilh a,keima khut in sumngo thalnangawn a keek zo hi. </VERS>
            <VERS vnumber="35"> Na hotkhiatna lumkei hong pia khinin,na taklam khut in kei hong phong a,nangma hong huhna inkeimah hong liansak hi.</VERS>
            <VERS vnumber="36"> Ka kalsuanna dingmun tanzau nong pia a,ka khe taal lo hi.</VERS>
            <VERS vnumber="37"> Ka galte delhin ka pha a,a vekpi-un a kisiat khit matengunka ciahkik kei hi.</VERS>
            <VERS vnumber="38"> Amaute khempeuha thawhkik zawh loh nadingunka sunlet gawp a,ka khenuai-ah a puk uh hi.</VERS>
            <VERS vnumber="39"> Bang hang hiam cih lehgaldo nadinginkeimah tha nong guan a,keimah a hong doteka nuai-ah na nengniam hi.</VERS>
            <VERS vnumber="40"> Ka galte na nungkiksak a,kei hong mudahte ka susia hi.</VERS>
            <VERS vnumber="41"> Huhna ding ngeninamaute kikoko uh a,ahih hangin a hon dingkuamah om lo hi.Amaute in Topa’ tungah ko uh a,ahih hangin amah in dawng lo hi.</VERS>
            <VERS vnumber="42"> Huihpi mai-ah leivui banginamaute ka satvui a,kongzing buante banginamaute ka lawn khia hi. </VERS>
            <VERS vnumber="43"> A lehdo mite kiang paninnangmah in keina hong hon khia a,minamte’ lutanginkei na hong bawl a,ka theih ngei loh mite inkeima na hong sem uh hi.</VERS>
            <VERS vnumber="44"> Ka thu a zak phetunamaute in hong mang pah uh a,gamdang mite inkei hong mai-et uh hi.</VERS>
            <VERS vnumber="45"> Gamdang mite lungkia uh a,a phualkip panuna liingsa-in hong pai khia uh hi. </VERS>
            <VERS vnumber="46"> Topa hing hi.Keima suangpi inthupha ngah henla,ka kihotkhiatna Pasian,</VERS>
            <VERS vnumber="47"> hong thuhkiksakin keima nuai-ahmite a hong zawhsak Pasian,</VERS>
            <VERS vnumber="48"> ka galte kiang paninkeimah a hong hon khia paminthangin vanglian tahen. Ka langte tungah keimahnong liansak a,mi ngongtatte kiang paninna hong hon khia hi.</VERS>
            <VERS vnumber="49"> Topa aw, hih thu hanginminam dangte lakahnang kong phat dinga,nangma min phatna laka sa ding hi. </VERS>
            <VERS vnumber="50"> Zawhna lianpiama kumpipa tungah pia a,a sathau nilh pa David lea suan a khakte tungaha tawntungin itna kip a lak hi.</VERS>
        </CHAPTER>
        <CHAPTER cnumber="19">
            <VERS>Nate le Ama Thu-ah Pasian’ Minthanna</VERS>
            <VERS vnumber="1"> Vantung inPasian’ minthanna gen a,vanpi inama nasepna taangko hi.</VERS>
            <VERS vnumber="2"> Nisimin thu gengen a,zan simin theihtelna pulaklak hi.</VERS>
            <VERS vnumber="3"> Pauna le kammal om lo a,amau’ aw kiza lo hi.</VERS>
            <VERS vnumber="4"> Ahih hangin a aw uhleitung khempeuh ah kizel a,a kammal uhleimong dongah a tung hi.Amau’ sungah ni adingomna khat bawl khin a,</VERS>
            <VERS vnumber="5"> a inn sung pan a hong pusuakzi pi tangval tawh ahi zongin,lungtaii takin tai ding a kipanmi thahat khat tawhahi zongin a kibang hi.</VERS>
            <VERS vnumber="6"> Ama suahna van mong pan hi a,mong khat dongin pai a,ama satna panina kiliah thei bangmah om lo hi. </VERS>
            <VERS vnumber="7"> Topa’ thu kicing a,nuntakna a thaksuaksak hi.Topa’ teci panna hi takpi a,mi pil lote pilsak hi.</VERS>
            <VERS vnumber="8"> Topa’ thuhilhte man a,lungsim nuamsak hi.Topa’ thupiakna siang a,mitte vaksak hi.</VERS>
            <VERS vnumber="9"> Topa a kizahtakna siang a,kip tawntung hi.Topa’ ngeina kipte thuman a,a vekin kituakin man kim hi.</VERS>
            <VERS vnumber="10"> Kham sangin ahi zonginkham hoih pen sang ahi zongintuate deihhuai zaw a,khuaizu le khuailuzu taaktesangin zong khum zaw lai hi.</VERS>
            <VERS vnumber="11"> Tua tham loin tuate’ hangina nasem pa in thuphawknangah a,tuate zuihna-ahnoptuamna lian a om hi.</VERS>
            <VERS vnumber="12"> Ahih hangin kua in amakhialhnate mu khiathei tawm ahi hiam?Theih loh manin khialhna paninkei hong siangsak hi.</VERS>
            <VERS vnumber="13"> Mawh kaltangnate panin zongna nasem pa hong kem inla,tuate keima tungahhong uksak kei in!Tua ciangin kei ka kawkbaang keidinga, mawhna liante paninka siang ding hi. </VERS>
            <VERS vnumber="14"> Topa, ka belh suangpi lekeimah hong tan khia pa aw,ka kammal le ka lungsimngaihsutnate nangma muhna-aha sanhuai suaksak ta in!</VERS>
        </CHAPTER>
        <CHAPTER cnumber="20">
            <VERS>Gualzawh nading Thungetna</VERS>
            <VERS vnumber="1"> Gimna na thuak cianginTopa in nang hong en henla,Jakob’ Pasian innangmah hong dal tahen!</VERS>
            <VERS vnumber="2"> Siangtho mun paninhuhna nang hong puak henla,Zion panin nang hong panpih tahen!</VERS>
            <VERS vnumber="3"> Na biakpiaknate khempeuhamah in hong phawk henla,na meihal biakpiaknahong sang tahen!</VERS>
            <VERS vnumber="4"> Na lungsim’ deihnaamah in hong pia henla,na geelna khempeuhhong tangtungsak tahen!</VERS>
            <VERS vnumber="5"> Na gualzawhna-ah eite lungdaminawngin, i Pasian’ min tawhi lante khai ni! </VERS>
            <VERS vnumber="6"> Topa in a sathau nilh paa huh ding tu-in ka thei ta a,ama vantung siangtho paninamah dawng dinga,a vangliatna tawhamah gualzosak ding hi.</VERS>
            <VERS vnumber="7"> Mi pawlkhat in leengte kisaktheihpih a,mi pawlkhat in sakolte kisaktheihpih hi.Ahih hangin eite in Topai Pasian’ min bek i kisaktheihpih hi.</VERS>
            <VERS vnumber="8"> Amaute kinawmsawminpuk gawp ding uh a,ahih hangin eite tho-ini dingtang ding hi. </VERS>
            <VERS vnumber="9"> Topa aw, kumpipa tungahgualzawhna pia inla,kong sap ciangun hong dawng in.</VERS>
        </CHAPTER>
        <CHAPTER cnumber="21">
            <VERS>Gualzawh Manin Lungdam Kohna</VERS>
            <VERS vnumber="1"> Topa aw, na hatna hanginkumpipa lungdam a,na huhna hanginamah nak nuam mahmah hi.</VERS>
            <VERS vnumber="2"> Ama lungsim deihna tengnangmah in na pia khin a,ama hong ngettena khaktan kei hi. </VERS>
            <VERS vnumber="3"> Bang hang hiam cih lehthupha hoihte tawhamah na dawntuah a,ama lu tungah khamsiang lukhu na khusak hi.</VERS>
            <VERS vnumber="4"> Nangma tung paninamah in nuntakna hong ngen a,ama tungah nuntak sau na pia hi. </VERS>
            <VERS vnumber="5"> Nangma huhna hanginama minthanna lian a,hoihna le minliatnaama tungah na pia hi.</VERS>
            <VERS vnumber="6"> Nangmah in a tawntunginthupha ngah pen dinginamah na bawl a,nangma ompihna hanginlungdamna tawhamah na kipaaksak hi. </VERS>
            <VERS vnumber="7"> Bang hang hiam cih lehkumpipa in Topa muang a,Sangpenpa’ itna kip hanginamah a kiliing kei ding hi.</VERS>
            <VERS vnumber="8"> Na khut in na galte khempeuhsu gawp dinga,na khut taklam in nang hongmudahte su gawp ding hi.</VERS>
            <VERS vnumber="9"> Na kilat cianginmeiphual kuang banginamaute na hih ding hi. Topa in hehna tawhamaute nawmvalh dinga,meikuang in amautekaangtum ding hi.</VERS>
            <VERS vnumber="10"> Leitung panin a suan a khakte,mi’ tate’ lak paninamau’ tate na susia ding hi. </VERS>
            <VERS vnumber="11"> Nangma langahsiatna ding vaihawmin,gitlohna a bawl uh hangintangtung lo ding uh hi.</VERS>
            <VERS vnumber="12"> Bang hang hiam cih lehamaute na taisak dinga,na thal tawh a maitang uhna ngim ding hi. </VERS>
            <VERS vnumber="13"> Topa aw, na hatna hanginnang hong kipahtawi tahen!Nangma vangliatna la sa-inkong phat ding uh hi.</VERS>
        </CHAPTER>
        <CHAPTER cnumber="22">
            <VERS>Cimawhin Kikona le Phatna La</VERS>
            <VERS vnumber="1"> Ka Pasian, ka Pasian aw,bang hanginkei hong nusia na hi hiam?Nong huhna dingka hong thumna paninbang hangin gamla omna hi hiam?</VERS>
            <VERS vnumber="2"> Ka Pasian aw, sunin kong kiko a,ahi zongin nong dawng kei hi.Zanin zong ka kiko a,ahi zongin lungsim nopnaka mu thei tuan kei hi.</VERS>
            <VERS vnumber="3"> Ahih hangin nang na siangtho a,Israel-te’ pahtawi-in na tu hi.</VERS>
            <VERS vnumber="4"> Ka pate unnangmah hong muang uh hi.Amaute in hong muang uh a,nangmah in amautena hon khia hi.</VERS>
            <VERS vnumber="5"> Nangma tungah amaute inhong ko uh a,amaute kihon hi.Nangmah hong muang uh a,guaksuak lo uh hi. </VERS>
            <VERS vnumber="6"> Ahih hangin kei penlungno khat bang lel ka hi a,mi ka bang kei hi.Mite’ ko gawpgawp,mite’ simmawh ka hi hi.</VERS>
            <VERS vnumber="7"> Hong mu mi khempeuh inkei hong zahko-in,hong mukpiksan uh a,a lu uh hong peisan hi.</VERS>
            <VERS vnumber="8"> “Topa’ tungahamah in ama thu ap hi.Amah kihonkhiasak un;amah deih ahih maninhon khia tahen!”hong cihsan uh hi. </VERS>
            <VERS vnumber="9"> Ahih hangin nang pen gil sung paninkei a hong suaksakpa na hi a,ka nu’ ang sungah a muanhuai-inkeimah na hong kem hi.</VERS>
            <VERS vnumber="10"> Ka suah tung a kipannangma tungah kong tung a,ka nu in hong paii lai a kipankeima Pasian na hi hi.</VERS>
            <VERS vnumber="11"> Haksatna nai ahih maninkei tawh kigamla om kei in;kei a hong huh dingkuamah dang om lo hi. </VERS>
            <VERS vnumber="12"> Bawngtal tampi tak inkei hong umcih uh a,Bashan gam bawngtal hatte inkei hong umcih uh hi.</VERS>
            <VERS vnumber="13"> Humpinelkai hawk,a sabawh nuam banginamaute in kei hong kamkatbeba uh hi. </VERS>
            <VERS vnumber="14"> Tui buakkhiat banginkei hong kibua khia a,ka guh ka taang khempeuhkilawi mangkhin hi.Ka lungtang khuainun bang a,ka awm sungah tuisuak hi.</VERS>
            <VERS vnumber="15"> Ka thahatna, leibeel phel banginkeu a, ka leii zong toncip ta hi.Nangmah in leivui sungahkei na hong koih hi. </VERS>
            <VERS vnumber="16"> Ka kiimah uite om a,siatna bawl mi honkhat inkei hong umcih uh hi.Ka khut ka khetehong sunlet zo uh hi.</VERS>
            <VERS vnumber="17"> Ka guh khempeuh kimu thei hi.Amaute in hong sal gega uh hi.</VERS>
            <VERS vnumber="18"> Amaute in ka puante hawm uh a,ka puan a hawm nadingunlai ai a san uh hi. </VERS>
            <VERS vnumber="19"> Ahih hangin Topa aw,gamla om kei in.Keimah a hong huhpa aw,a huh dingin hong manlang in.</VERS>
            <VERS vnumber="20"> Namsau panin keimahhong hon inla, uite’ kiang paninka nuntakna hong hon in.</VERS>
            <VERS vnumber="21"> Humpinelkai kam paninkeimah hong hon inla,gamsialte’ ki panina cimawh keimah hong hon in. </VERS>
            <VERS vnumber="22"> Ka u ka naute tungahnangma min ka gen dinga,mihon kikhopna laizangahnangmah kong phat ding hi.</VERS>
            <VERS vnumber="23"> Topa a zahtak mi khempeuh aw,amah phat un.Jakob’ suan mi khempeuh aw,amah minthangsak un.Israel mi khempeuh aw,amah lamdang sa un.</VERS>
            <VERS vnumber="24"> Bang hang hiam cih lehamah in a thuak mi’ gimnasimmawh bawl lo a,zong kihbawl lo hi.Ama kiang pan a mai seel lo a,ama tungah a koh ciangin,amah in a za hi. </VERS>
            <VERS vnumber="25"> Mihonpite lakahnang kong phat nadingna piangsak a,nang a hong zahtakte’ mai-ahka thuciamna kong pia ding hi.</VERS>
            <VERS vnumber="26"> Gimna a thuakte inkham takin ne ding uh a,amah a zongte inTopa phat ding uh hi.A lungsim uhnuam tawntung tahen! </VERS>
            <VERS vnumber="27"> Leitung mi khempeuh in phawkinTopa’ lamah kihei ding uh a,minam khempeuh inama mai-ah bia ding uh hi.</VERS>
            <VERS vnumber="28"> Bang hang hiam cih lehukna pen Topa a’ hi a,minamte tungah amah in a uk hi. </VERS>
            <VERS vnumber="29"> Hi hi, a kiphasak mi khempeuhama mai-ah kunsuk ding uh a,a si thei mihing khempeuhama mai-ah kun ding uh hi.</VERS>
            <VERS vnumber="30"> A hong khangkik mite inama na sem ding uh hi.Mite in a hong piang lai dingmite tungah Topa’ thugen ding uh a,</VERS>
            <VERS vnumber="31"> a suak nai lo mite tungahama sepsa, hotkhiatna thugen ding uh hi.</VERS>
        </CHAPTER>
        <CHAPTER cnumber="23">
            <VERS>Topa pen Tuucin bangin Hong Cing pa</VERS>
            <VERS vnumber="1"> Topa pen tuucin banginhong cing hi a,kisapna teng kicing ta hi.</VERS>
            <VERS vnumber="2"> Lo nona-ah hong lumsak a,tuidam kiangah hong paipih hi.</VERS>
            <VERS vnumber="3"> Thahatna thakkei hong guan hi.A hong ciamsa mah bangin-ahlampi manah kei hong kha hi. </VERS>
            <VERS vnumber="4"> Topa aw,kei hong ompih na hih maninkhuamial thukpi ka nawk hanginka lau kei hi.Na molhtum le na ciangkhut inkei hong hu hi.</VERS>
            <VERS vnumber="5"> Keima galte’ muhna munahan nong lui hi.Thupi takin nong pahtawi a,keima hai zong dimlet ta hi.</VERS>
            <VERS vnumber="6"> Na hoihna le nong itna inka khantawnin a hong zuih dingtel takin-ah ka thei ta a,a tawntungin na inn sungahka om ding hi.</VERS>
        </CHAPTER>
        <CHAPTER cnumber="24">
            <VERS>Minthang Kumpipa</VERS>
            <VERS vnumber="1"> Leitung le a tunga omte,leitung le a tunga teengteTopa-a’ ahi hi.</VERS>
            <VERS vnumber="2"> Bang hang hiam cih lehamah in tuipite sungaha bul phut a,tui tungah a kipsak hi. </VERS>
            <VERS vnumber="3"> Topa’ mual tungahkuate kahto ding ahi hiam?Ama mun siangtho-ahkuate ding ding ahi hiam?</VERS>
            <VERS vnumber="4"> Gamtat siangtho lelungsim siangtho a nei,a man lo thu-ah a nuntakna pia loin,khemna tawha kiciam lo mite ahi hi.</VERS>
            <VERS vnumber="5"> Tua bang mite inTopa’ tung paninthupha ngah ding uh a,amaute a hon khiaPasian’ kiang panindiksakna ngah ding uh hi.</VERS>
            <VERS vnumber="6"> Tua bang mite pen, amah a zong,Jakob’ Pasian’ mai a zongminam ahi hi. </VERS>
            <VERS vnumber="7"> Minthang Kumpipahong tumtheih nadingin,kulh kongpite lian hon unla,tanglai kongkhakte gol hon un.</VERS>
            <VERS vnumber="8"> Minthang Kumpipa kua ahi hiam?Hatin a vanglian Topa,galhat Topa ahi hi. </VERS>
            <VERS vnumber="9"> Minthang Kumpipahong tumtheih nadingin,kulh kongpite lian hon unla,tanglai kongkhakte gol hon un.</VERS>
            <VERS vnumber="10"> Hih a minthang Kumpipakua ahi hiam?VanglianTopa,minthang Kumpipa ahi hi.</VERS>
        </CHAPTER>
        <CHAPTER cnumber="25">
            <VERS>Lamlah ding, Hut ding le Mawh Maisak ding Ngetna</VERS>
            <VERS vnumber="1"> Topa aw, nangma tungahthu kong ngen hi.</VERS>
            <VERS vnumber="2"> Ka Pasian aw, nangmahkong muang hi.Hong zahhuaisak kei in.Keima tungah ka galtegualzo-in lungdamsak kei in.</VERS>
            <VERS vnumber="3"> Nangmah a hong ngaktekuamah zahhuaisak kei in.Thukhual loin a zuau theitezahhuaisak in. </VERS>
            <VERS vnumber="4"> Topa aw, na zia na tonga thei-in hong bawl inla,na lampite hong hilh in.</VERS>
            <VERS vnumber="5"> Na thuman sungahkei hong paipih inla,lam hong hilh in.Bang hang hiam cih lehkei a hong hon Pasian na hi a,nang kong muang tawntung hi. </VERS>
            <VERS vnumber="6"> Topa aw, tanglai pek a kipana omsa ahih manin,na hehpihna le na itna kiphong phawkkik in.</VERS>
            <VERS vnumber="7"> Topa aw, ka khangno lai-aka mawhna le ka khialhnateciamteh kei inla,na hoihna na ngaihsutna lena itna kip tawh kizui-inkei hong phawk in! </VERS>
            <VERS vnumber="8"> Topa hoihin thutang hi.Tua ahih maninmimawhte lam a hilh hi.</VERS>
            <VERS vnumber="9"> Amah in lungsim kiniamkhiattea manah paipihina zia a tong a hilh hi.</VERS>
            <VERS vnumber="10"> Ama thuciamna le a thupiaka zuite adingin Topa’ lampi penitna kip le cihtakna ahi hi. </VERS>
            <VERS vnumber="11"> Topa aw,ka mawhna lian ahih manin,nangma min phat nadinginkeima mawhna hong maisak in.</VERS>
            <VERS vnumber="12"> Topa a zahtak mi kua ahi hiam?Ama lampi zuih dingPasian’ hilhna a ngah mi ahi hi.</VERS>
            <VERS vnumber="13"> Amah nuamsa tawntung dinga,a tate in leitang nei ding uh hi.</VERS>
            <VERS vnumber="14"> Topa tawh kilawmtatna penamah a zahtakte ading hi a,a thuciamnaamau tungah kitheithangsak hi. </VERS>
            <VERS vnumber="15"> Topa’ lam ka en tawntung hi;bang hang hiam cih lehamah in ngenthang paninka khete hong sut khia ding hi.</VERS>
            <VERS vnumber="16"> Kei lamah nang hong kihei-in,kei hong hehpih in;bang hang hiam cih lehkei guakbek hi-ingimna ka thuak hi.</VERS>
            <VERS vnumber="17"> Ka lungsim natnate khempeuhhong damsak inla,ka gimnate khempeuh paninhong pai khiatpih in.</VERS>
            <VERS vnumber="18"> Ka gimna le ka thuaknatehong ngaihsun inla,ka mawhna khempeuhhong maisak in. </VERS>
            <VERS vnumber="19"> Ka galte bangzah takina tamna le kei hong muhdahluatnate hong ngaihsun in.</VERS>
            <VERS vnumber="20"> Kei hong cing inla,hong hon khia in.Nangmah hong bel ka hih maninkei hong maizumsak kei in.</VERS>
            <VERS vnumber="21"> Nang hong muang ka hih manin,kicinna le thutanna inkei hong kem tahen. </VERS>
            <VERS vnumber="22"> Pasian aw,amau’ haksatna khempeuh paninna mi Israel-te hon khia ta in.</VERS>
        </CHAPTER>
        <CHAPTER cnumber="26">
            <VERS>Hoih Gamtatna Lahkhiat ding Kalhna</VERS>
            <VERS vnumber="1"> Topa aw, a hoihin gamta-inTopa hong muang ka hih manin,ka thutanna hong lak in.</VERS>
            <VERS vnumber="2"> Topa aw, hong ze-et inlahong sin in.Ka lungsim le ka ngaihsutnahong entel in.</VERS>
            <VERS vnumber="3"> Bang hang hiam cih lehna itna kip in lam hong lak a,nangma tungah citakinka gamta hi. </VERS>
            <VERS vnumber="4"> Mikhialte tawh tukhawm loin,thusim neite tawhka kipawl kei hi.</VERS>
            <VERS vnumber="5"> Siatna a bawl mite ka mudah a,migilote tawh ka tukhawm kei hi. </VERS>
            <VERS vnumber="6"> Topa aw, mawh baan lohnaka lahna-in ka khutte ka sil a,biakna pia-inna biakna tau kiim ah ka pai hi.</VERS>
            <VERS vnumber="7"> Lungdam kohna la a gingin sa-in,nangma nasep a lamdangteka gen kawm hi. </VERS>
            <VERS vnumber="8"> Topa aw, nangma inn-a ten ding lena minthang a omna munahom ding ka ut hi.</VERS>
            <VERS vnumber="9-10"> Mimawhte, mi that nuamte,siatna a bawl mite,le golhguk a la nuamte tawhkei hong susia khawm kei in. </VERS>
            <VERS vnumber="11"> Ahih hangin kei ka hihleh,ka hoih gamtat hi.Hong hehpih inla,kei hong hon khia in. </VERS>
            <VERS vnumber="12"> Leizang munah ka ding hi.Mihon tampi lakahTopa ka phat ding hi.</VERS>
        </CHAPTER>
        <CHAPTER cnumber="27">
            <VERS>Topa, ka Khuavak le Hong Honpa</VERS>
            <VERS vnumber="1"> Topa, ka khuavak lehong honpa ahi hi.Kua kihta ding ka hi hiam?Topa, kei adinginmunmuanhuai ahi hi.Bang laupih ding ka hi hiam? </VERS>
            <VERS vnumber="2"> Hong langpangte le ka galte ahi,siatna bawlte in hong do a,kei nektum hong sawm ciangun,amaute kisukha-in puk ding uh hi.</VERS>
            <VERS vnumber="3"> Mi honkhat in keimahhong langpanginphual a sat uh hangin,ka lungsim lau lo ding hi.Keimah hong langpangingal hong kuan hangintua nangawnahka lungmuang ding hi. </VERS>
            <VERS vnumber="4"> Topa’ tung paninna khat ka ngen khin a,tua ngenin ka zon ding pen:Topa’ inn sungahka khan tawntungin om ding,Topa’ hoihna et ding leama biakinn sungahthu dot dingte ahi hi.</VERS>
            <VERS vnumber="5"> Bang hang hiam cih lehhaksat hun cianginamah in a buk sungahkei hong seel ding hi.A puanbuk khuhna nuai-ahkei hong seel dinga,a sangna suang tungahkei hong koih ding hi.</VERS>
            <VERS vnumber="6"> Tu-in ka kimkotah a omka galte tungah ka gualzo ding hi.Lungdamin kikona tawhama buk sungah biaknaka pia dinga, la ka sa ding hi.Topa tungahla ngaih ka sa ding hi. </VERS>
            <VERS vnumber="7"> Topa aw, ka otna aw hong za inla,kei hong hehpihin hong dawng in!</VERS>
            <VERS vnumber="8"> “Ka mai hong zong in,”na hong ci khinzo hi.Keimah in nangma tungah,“Topa aw, nangma maikong zong hi,” ka hong ci hi.</VERS>
            <VERS vnumber="9"> Kei kiang paninna maitang seel kei in. Hehpihna tawh na nasem pahong hawl khia kei in;kei hong nei pa na hi hi.Hong paai khia kei inla,hong nusia kei in,kei hong hon khia Pasian aw.</VERS>
            <VERS vnumber="10"> Bang hang hiam cih lehka nu le ka pa inhong nusiat hanginTopa in kei hong kem ding hi. </VERS>
            <VERS vnumber="11"> Topa aw, na lampi hong hilh inla,ka galte’ hangin lam phei-ahkei hong kha in.</VERS>
            <VERS vnumber="12"> Ka langte’ deihna banginkei hong nusia kei in;bang hang hiam cih lehteci man lote ka langahpang khin a,amaute in zuaugeninkei hong tawng niloh uh hi. </VERS>
            <VERS vnumber="13"> A hingte’ gam sungahTopa’ hoihna a mu dinginkei ka ki-um hi.</VERS>
            <VERS vnumber="14"> Topa muang in. Thakhauh inla,na lungsim hangsakin,Topa muang in.</VERS>
        </CHAPTER>
        <CHAPTER cnumber="28">
            <VERS>Huh ding Ngetna</VERS>
            <VERS vnumber="1"> Topa aw,awngin nang kong sam hi.Ka belh suangpi aw,keima thu-ahhong bilngong kei in.Tua bangin kei tungahhong dai dide lecin,Leihawm sunga a paisukte tawha kibang ka suak ding hi.</VERS>
            <VERS vnumber="2"> Siangtho pen mun lamahka khutte hong laamto a,nangma kiangahhuhna kong nget mah banginkong thumna aw hong za in.</VERS>
            <VERS vnumber="3"> Amau’ lungsim sungahsiatna a om hinapia veengte tawh kilemna thua gen khem, siatna bawlte,migilote tawhkei hong la khia khawm kei in. </VERS>
            <VERS vnumber="4"> Amau’ sepna lea gamtat siatnate uh banginamaute thukkik in.Amau’ sepna tawh a kizui-inamaute tungah thuk inla,amau’ ngah ding a kilawmthaman pia in.</VERS>
            <VERS vnumber="5"> Amaute in Topa’ nasepnatethupi ngaihsut lo ahih manun,amah in amaute susia-ina donkik nawnkei ding hi. </VERS>
            <VERS vnumber="6"> Ka thumna aw hong za ahih maninTopa in thupha ngah tahen.</VERS>
            <VERS vnumber="7"> Topa, ka hatna le ka lum hi a,amah ka muang hi.Tua ahih manin kei hong kihuh a,lungdamin ka diang a,ka lasakna tawh ama tungahlungdamna ka ko hi. </VERS>
            <VERS vnumber="8"> Topa, ama mite’ hatna hi a,amah pen a sathau nilh pa’ bukna lea hon khia pa ahi hi.</VERS>
            <VERS vnumber="9"> Na mite hon inla,na luahte thupha pia in.Amau a cing pa hi inla,a tawntungin amaute huh in.</VERS>
        </CHAPTER>
        <CHAPTER cnumber="29">
            <VERS>Huihpi Sungah Topa’ Awging</VERS>
            <VERS vnumber="1"> Topa-a’ ci un, van mite aw;minthanna le hatnaTopa-a’ ci un.</VERS>
            <VERS vnumber="2"> Ama minthannaTopa’ tungah pia unla,a siangtho kizepna tawhTopa bia un. </VERS>
            <VERS vnumber="3"> Topa’ awging tuipite tungah kiza hi.A minthang Pasian’ awging damdam a, tui tampite tungahTopa’ aw kiza hi.</VERS>
            <VERS vnumber="4"> Topa’ awging vanglian a,Topa’ awging,liatna tawh kidim hi. </VERS>
            <VERS vnumber="5"> Topa’ awging intaamtak singte kitansak a,Topa’ awging inLebanon mual taamtak singtea kuaitan hi.</VERS>
            <VERS vnumber="6"> Lebanon mual le Sirion mualtebawngno le gamsialno banginamah in a diangsak hi. </VERS>
            <VERS vnumber="7"> Topa’ awging inmeikuang taangkhiasak hi.</VERS>
            <VERS vnumber="8"> Topa’ awging in gamlak lok a,Topa in Kadesh gamlak lok hi.</VERS>
            <VERS vnumber="9"> Topa’ awging insingkungte heek gawp a,gammang tulak hawk khia-ina kolhsak hi.Ama biakinn sungaha vekpi-un awngin,“Pasian’ min thang tahen,”a ci uh hi.</VERS>
            <VERS vnumber="10"> Topa in tui thukpite uk a,a tawntung kumpi hihna tawhTopa a tu hi.</VERS>
            <VERS vnumber="11"> Topa in ama mite tungahthahatna pia tahen.Topa in ama mite tungahnopsakna thupha pia tahen.</VERS>
        </CHAPTER>
        <CHAPTER cnumber="30">
            <VERS>Sihna pan Suahtaksak Manin Phatna</VERS>
            <VERS vnumber="1"> Topa aw, nangmah hong phatinka diang ding hi.Bang hang hiam cih lehkei nong laamto khin a,ka tungah ka galtena lungdamsak kei hi.</VERS>
            <VERS vnumber="2"> Topa ka Pasian aw,huhna a hong ngeninnang tungah kong awng a,kei na hong damsak khin hi.</VERS>
            <VERS vnumber="3"> Topa aw, Leinuai paninkei nong pai khiatpihto khin a,Leihawm sungaha pai khinsate lak paninkei nong nungta kiksak hi. </VERS>
            <VERS vnumber="4"> Ama mi siangthote aw,Topa tungah phatna la sa-inama tungah lungdamna ko un.</VERS>
            <VERS vnumber="5"> Ama hehna tomno sung bek hi a,ama hong deihsakna penkhang tawntung ading ahi hi.Zan hun sungtengkahna omkha mah dinga,ahih hangin zing khuavak tawhnuamna hong tung hi. </VERS>
            <VERS vnumber="6"> Keimah in ahihleh,ka daupai laitakin,“Ka kiliing ngei kei ding hi,”ka ci kha hi.</VERS>
            <VERS vnumber="7"> Topa aw, nong deihsakna tawhmual kip banginkei nong phut khin hi.Ahi zongin tu-inna maitang na seel a,kei ka khasia hi. </VERS>
            <VERS vnumber="8"> Topa aw,nangma tungah kong kiko a,Topa tungah kong thum hi:</VERS>
            <VERS vnumber="9"> “Leihawm sungah paisukinka sihna-ahbang meetna om ahi hiam?Leivui innang hong phat ding ahi hiam?Na thumanna gen ding ahi hiam?</VERS>
            <VERS vnumber="10"> Topa aw,hong za inla, kei hong hehpih in.Topa aw, keimah huhpahong hi in,” ka ci hi. </VERS>
            <VERS vnumber="11-12"> Topa ka Pasian aw,nangma tungah lungdamnaka hong koh tawntung theih nading,ka lungsim innang hong phat theih nading,a dai om mawk loh nadinginka thumna le ka taunatelamna tawh nong heisak a,dahna lim ahi ka puanhampihong suahkhiat sakinnuamna na hong guan hi.</VERS>
        </CHAPTER>
        <CHAPTER cnumber="31">
            <VERS>Cimawh Hunah Pasian Muanna</VERS>
            <VERS vnumber="1"> Topa aw, nang kong bel hi.Hong maizumsak ngei kei inla,na thumanna tawhkei hong hon khia in!</VERS>
            <VERS vnumber="2"> Na bil hong ngat inla,hong hon pak in!Ka belh ding suangpi hong hi inla,kei hong dal ding munkipmuanhuai hong hi in! </VERS>
            <VERS vnumber="3"> Nang pen ka suangpi leka munkip muanhuai na hi hi.Nangma min ngaihsutna tawhkei hong kha-in lam hong lak inla,</VERS>
            <VERS vnumber="4"> keima belh pa na hih maninhong kisiahna ngenthang paninkei hong la khia in.</VERS>
            <VERS vnumber="5"> Nangma khut sungahkeimah kong ki-ap hi.Topa, a thuman Pasian aw,keimah na hong hon ding hi. </VERS>
            <VERS vnumber="6"> Mawkna milima thupi ngaihsutte na mudah hi;ahih hangin keimah inTopa kong muang hi.</VERS>
            <VERS vnumber="7"> Na itna kip hanginlungdamin ka kipak ding hi.Bang hang hiam cih lehka thuakna mu khinin,ka kamsiatna-ahna hong don khin hi.</VERS>
            <VERS vnumber="8"> Galte’ khut sungahkei na hong pia kei a,mun tanzau-ahka khe na dingsak hi. </VERS>
            <VERS vnumber="9"> Topa aw, genthei ka hih maninkei hong hehpih in.Dahna hangin ka mit thuk a,ka lungsim le ka pumpi zonggim mahmah ta hi.</VERS>
            <VERS vnumber="10"> Bang hang hiam cih lehka nuntakna dahna vive hi a,ka hunte khuisatna vive ahi hi.Ka gentheihna hanginka tha kiam gawp ta a,ka guhte zong ngaam ta hi. </VERS>
            <VERS vnumber="11"> Ka veengte khempeuh’ nuihsatka suak a, ka veengte tungaha cikzethuai ka hi a,ka meltheih khempeuhte’gimneih mi ka suak hi.Konglakah hong mute inkei hong peelin hong taisan uh hi.</VERS>
            <VERS vnumber="12"> Misi banginkei hong kiphawk nawn lo a,beel kitam khat tawhka kibang lel ta hi.</VERS>
            <VERS vnumber="13"> Ka galte’ kihuauna ka za a,ka kiim ka pamah launa om hi.Kei hong langpanginamaute in vai hawmkhawm a,thah dingin kei hong sawm uh hi. </VERS>
            <VERS vnumber="14"> Ahih hanginnang kong muang hi, Topa aw.Keima Pasian na hi hi.</VERS>
            <VERS vnumber="15"> Keima nuntaknanangma khut sungah om hi.Keima galte lekei a hong bawlsiate’khut sung paninkei hong hon khia in!</VERS>
            <VERS vnumber="16"> Na nasem pa tungahna mai hong taangsak inla,na itna kip tawh kei hong hon in!</VERS>
            <VERS vnumber="17"> Topa aw, nangma tung paninhuhna hong ngen ka hih maninkei hong maizumsak kei in.Migilote maizumsak inla,amaute a pau ding thei loinLeinuai-ah paisak in.</VERS>
            <VERS vnumber="18"> Thumante’ langah pang a,kihihsak pau-in,kiphatsakna le simmawhna tawhpau-in zuauthu a gen mitea pau thei loin omsak in. </VERS>
            <VERS vnumber="19"> Nang hong zahtakte adinginna koihsa na hoihte,nang hong belte adinginmite’ muhna-ah na bawl,nangma hoihna kicing a,mi khempeuh in thei uh hi.</VERS>
            <VERS vnumber="20"> Mite’ sawmsimna paninna omna huam sungahamaute na seel a,kitotna mun paninna buk sungah a muanhuai-inamaute na kem hi. </VERS>
            <VERS vnumber="21"> Gal in khuapi a umcih banginkei hong ki-umcih hun lai-ina itna kip a lamdanginkei tungah hong lak ahih maninTopa in thupha ngah tahen.</VERS>
            <VERS vnumber="22"> Lauthawngna tawh,“Nangma muhna panina gamlapi-ah kei hong not khia hi,”ka ci khin hi.Ahih hangin nang tungahhuhna ka hong nget cianginkeima hong thumnatenangmah in na hong za hi. </VERS>
            <VERS vnumber="23"> Ama mi siangtho khempeuh aw,Topa phat un!Pasian in thuman mite kem a,ahih hangin a kiphatsak gamtattenakpitakin a thuk hi.</VERS>
            <VERS vnumber="24"> Topa a ngak mi khempeuh aw,na tha uh khauhsak unla,na lungsim uh hangsak ta un!</VERS>
        </CHAPTER>
        <CHAPTER cnumber="32">
            <VERS>Mawh Maisakna hanga Thupha</VERS>
            <VERS vnumber="1"> Ama khialhna kimaisak a,ama mawhna a kiselcipsak mi,thupha ngah ahi hi.</VERS>
            <VERS vnumber="2"> Topa in mawhna a khuksak loh mi,a lungsim sungah khemnaa om lo mi, thupha ngah ahi hi. </VERS>
            <VERS vnumber="3"> Ka mawhna ka pulak loh ciangin,sunthapai ka tautauna hanginka pumpi a thaneem hi.</VERS>
            <VERS vnumber="4"> Sun le zan tawntunggim nong piakna ka thuak a,khuakhal nisa’ kat banginka thahatna a keucip hi. </VERS>
            <VERS vnumber="5"> Keima khialhnatenangma tungah kong pulak a,ka mawhna ka im kei hi.“Ka khialhnate khempeuhTopa’ tungah ka pulak ding hi,”ka ci hi.Tua ciangin ka mawhna ninnong maisak hi. </VERS>
            <VERS vnumber="6"> Tua ahih cianginnang hong kimuh theih lai-inmihoih khempeuh,nang tungah thu kingensak in.Tua hileh tuikhang inamaute ban lo ding hi.</VERS>
            <VERS vnumber="7"> Nang pen kei adinginka bukna mun na hi a,haksatna pan kei hong keminhotkhiatna kicing nong pia hi. </VERS>
            <VERS vnumber="8"> Na pai nading lampi lakinkong hilh dinga,ka mit tawh hong eninthu kong hilh ding hi.</VERS>
            <VERS vnumber="9"> A kamkaih tawh uk lohina phamawh, thutheihna a nei lo,sakol le la bang kei in. </VERS>
            <VERS vnumber="10"> Migilote in gimna tampi thuak uh a,Topa a muangte ahihlehitna kip in a hu hi.</VERS>
            <VERS vnumber="11"> Thumante aw,Topa tungahlungdamin kipak un.Lungsim man mi khempeuh aw,lungdamin awng un!</VERS>
        </CHAPTER>
        <CHAPTER cnumber="33">
            <VERS>A Piangsak, A Kem, Pasian Phat Un</VERS>
            <VERS vnumber="1"> No thuman mite aw,Topa tungah lungdam un!Pahtawina pen thutangte tawhkilawm kituak hi.</VERS>
            <VERS vnumber="2"> Laia khausai lasakna tawhTopa phat unla,harp zang sawm khausailasakna tawh ama tungahla ngaih sa un.</VERS>
            <VERS vnumber="3"> Ama tungah la thak sa unla,a gingpha mahmahinhoihtakin khausai tum un. </VERS>
            <VERS vnumber="4"> Bang hang hiam cih lehTopa thutang a,ama hihna khempeuhthuman tawh a sem hi.</VERS>
            <VERS vnumber="5"> Amah in thuman le thutang deih a,leitungah Topa’ itna kipa kidim hi. </VERS>
            <VERS vnumber="6"> Topa’ kampauna tawhvantung piang a,a kam pan a husanna tawhvantung nate a piang hi.</VERS>
            <VERS vnumber="7"> Amah in tuipi tuitethawl khat sunga thun banginmun khatah gawm a,tuithukpite tuibeem-ah a koih hi. </VERS>
            <VERS vnumber="8"> Leitung khempeuh inTopa zahtak uh henla,leitunga teengte khempeuh,amah lamdangsakna tawhding ta uh hen!</VERS>
            <VERS vnumber="9"> Bang hang hiam cih lehamah pau a, leitung hong piang hi;amah in thu pia a,na khempeuh hong om hi. </VERS>
            <VERS vnumber="10"> Topa in minamte’ thungaihsutnaa mawkna suahin,mite’ geelna a khaktan hi.</VERS>
            <VERS vnumber="11"> Topa’ thungaihsutna kip ngitnget a,ama lungsim ngaihsutnakhang tawntungin a kip hi.</VERS>
            <VERS vnumber="12"> Topa, Pasian-a a nei minam,ama luah dingin teelnaa ngah minamte thupha ngah ahi hi. </VERS>
            <VERS vnumber="13"> Topa invantung panin hong ensuk a,mihing khempeuh a mu hi.</VERS>
            <VERS vnumber="14"> A tutna mun paninamah hong dak khia-in,leitung mite a en hi.</VERS>
            <VERS vnumber="15"> Amau’ lungsim a bawlpa inamaute’ gamtatnate en gige hi. </VERS>
            <VERS vnumber="16"> Kumpi khat a galkap tampite insuaktasak zo lo a,galkap hang pa ama hatna tawhkihon khia zo lo hi.</VERS>
            <VERS vnumber="17"> Sakol galkapte pen gualzawh nadingina mawkna lametna hi a,amau’ hatna tawh hon zo lo hi. </VERS>
            <VERS vnumber="18-19"> Amah a zahtakte,a itna kip lametna a neite,sihna panin hon khia-in,kialpi hun sungin amautea hinkep theih nadinginTopa in amaute en tawntung hi. </VERS>
            <VERS vnumber="20"> Topa i ngak hi;amah pen eite hong huhpa lei lum ahi hi.</VERS>
            <VERS vnumber="21"> Ama min siangthoeite in muang ihih maninama sungah i lungdam hi. </VERS>
            <VERS vnumber="22"> Topa aw,nang kong lamet uh mah banginkote’ tungahna itna kip hong omsak in.</VERS>
        </CHAPTER>
        <CHAPTER cnumber="34">
            <VERS>Lungkhamna pan Hotkhiat Manin Phatna i</VERS>
            <VERS vnumber="1"> Topa ka phat tawntung dinga,amah phatna ka gengen ding hi.</VERS>
            <VERS vnumber="2"> Topa ka phat ding hi.Gimna thuakte zasak unla,lungdam uh hen.</VERS>
            <VERS vnumber="3"> Kei tawh Topa nak phat un,ama min pahtawi khawm ni! </VERS>
            <VERS vnumber="4"> Keimah in Topa ka zong a,amah in kei hong dawngin,ka launa khempeuh paninkei hong hon khia hi.</VERS>
            <VERS vnumber="5"> Amah en unla, maitai un;tua hileh na mai uhzum ngei lo ding hi.</VERS>
            <VERS vnumber="6"> Hih mi hehpihhuai pa kiko-in,Topa in amah za a,ama haksatna khempeuh paninamah a hon khia hi.</VERS>
            <VERS vnumber="7"> Amah a zahtakte’ kiimahTopa’ vantungmi ingiahphual sat a,amaute a hon khia hi. </VERS>
            <VERS vnumber="8"> Topa tawh kikhawl phot unla,ama hoihna thei un!Amah a beel mitemi lungdam ahi uh hi.</VERS>
            <VERS vnumber="9"> Ama mi siangthote aw,Topa zahtak un;bang hang hiam cih lehamah a zahtak mite inkitangsapna nei lo hi.</VERS>
            <VERS vnumber="10"> Humpinelkai khanglaite inkisapna le gilkialna thuak a,ahih hangin Topa a zongte inna hoih a kisap uh om lo hi. </VERS>
            <VERS vnumber="11"> Tate aw,hong pai unla hong ngai un;Topa zahtakna thukong hilh ding hi.</VERS>
            <VERS vnumber="12"> Nopna a neih theih nadinginnuntakna le khansaua deih kua ahi hiam?</VERS>
            <VERS vnumber="13"> Siatna ding panin na leii kem inla,zuaugenna panin na muk kem in.</VERS>
            <VERS vnumber="14"> Siatna panin kihem khia inla,a hoih bawl in.Kilemna ding hanciam inla,na phak mateng delh in. </VERS>
            <VERS vnumber="15"> Topa’ mit in thuman mite’ lam en a,amau’ kikona lamah a bil a ngat hi.</VERS>
            <VERS vnumber="16"> Siatna a bawl mite hih leitung panina kiphawkna a kisuktat nadinginTopa in amaute a langpang hi. </VERS>
            <VERS vnumber="17"> Huhna a ngen dinginthumante a kiko cianginTopa in za a,a haksatna khempeuh panunamaute a hon khia hi.</VERS>
            <VERS vnumber="18"> Lungsim kitamzante kiangahTopa hong om a,lungsim zan gawpte a hon hi. </VERS>
            <VERS vnumber="19"> Thuman mi’ thuaknaa tam mahmah hangintuate khempeuh paninTopa in amah a hon hi.</VERS>
            <VERS vnumber="20"> Amah in thuman mipa kem a,a guh khat zong kitan lo hi.</VERS>
            <VERS vnumber="21"> Siatna in migilote that dinga,thuman a mudah mitegim kipia ding hi. </VERS>
            <VERS vnumber="22"> Topa in ama nasemte hon khia a,amah a beel mi khat beekgim kipia lo ding hi.</VERS>
        </CHAPTER>
        <CHAPTER cnumber="35">
            <VERS>Galte kiang pan Hot ding Ngetna</VERS>
            <VERS vnumber="1"> Topa aw, kei hong langpangtelangpang inla,kei hong dote do in.</VERS>
            <VERS vnumber="2"> Lum lian le lum neu la inla,keimah hong huh in!</VERS>
            <VERS vnumber="3"> Teipi le teitangzang dok inla,kei hong delhte’ lam ngat in!Keima tungah,“Nang a hong honpa ka hi,”hong ci in. </VERS>
            <VERS vnumber="4"> Kei hong sawmtemaizumin mindaisak ta in!Keima siatna ding a bawltenungkiksakin sisak in!</VERS>
            <VERS vnumber="5"> Topa’ vantungmi’ hawlna tawhhuih letkhiat ansite tawhamaute kibangsak in.</VERS>
            <VERS vnumber="6"> Topa’ vantungmi’ delhna-aha taina lampi uh mialin nalsak in. </VERS>
            <VERS vnumber="7"> Bang hang hiam cih lehamaute in thu om lopi-ina ngenthang uh tawhkei hong siah uh a,thu om lopi-in gum to-inkei hong siah uh hi.</VERS>
            <VERS vnumber="8"> A phawk loh kalunamaute’ tungah siatna tungsak in!Amau’ ngenthang mahahamaute mah awksak inla,a kisia mang khin dinginamaute puksak in. </VERS>
            <VERS vnumber="9"> Tua ciangin Topa tungahka lungdam mahmah dinga,ama hotkhiatna-ahnuamin ka diang ding hi.</VERS>
            <VERS vnumber="10"> Ka lungsim khempeuh tawh,“Topa aw, ama adingina hatluate kiang panina thahat lo mi a hon khia,a bawlsiate’ kiang paninmizawngte a hon khia,nang tawh a kibangkua om ahi hiam?” ka ci ding hi. </VERS>
            <VERS vnumber="11"> Mi a el tecite hong kipan uh a,ka theih loh thutekei hong dong uh hi.</VERS>
            <VERS vnumber="12"> Amaute in ka hoihnatesiatna tawh hong thuk uh a,ka khawngai mahmah hi.</VERS>
            <VERS vnumber="13"> Ahih hangin kei ka hihleh,amaute a cinat uh ciangin,puanhampi silhin an tanginkei ka kigimtawmsak hi.</VERS>
            <VERS vnumber="14"> Ka lawm, ka sanggampa hangina dah bangin ka dah hi.A nu’ hanga a kap mi banginkapin ka vak kawikawi a,kunin ka kidikdik hi. </VERS>
            <VERS vnumber="15"> Ahih hangin kei ka tukna-ahamaute nuamin kikhawm uh a,kei simmawh dinginkikaikhawm uh hi.Ka theih ngei hetlohkhebaite nangawn intawlnga hetloinkei hong gensia niloh uh hi.</VERS>
            <VERS vnumber="16"> Zahtakna mel nei hetloinkei hong zahko niloh uh a,a ha uh hong gawisan uh hi. </VERS>
            <VERS vnumber="17"> Topa aw, bang tanveihong enkhong ding na hi hiam?Amau’ hong suk gawpna paninkeimah hong hon khia inla,humpinelkaite kiang paninkei hong hon in.</VERS>
            <VERS vnumber="18"> Tua cianginmihon kikhopna lian sungahnangma tungahlungdamna kong ko dinga,mihonpite lak paninnang kong phat ding hi. </VERS>
            <VERS vnumber="19"> A man lopi a ka gal a hitekei tungah lungdamsak kei inla,thu om lopi a kei hong mudahte,mitheek kipiasak kei in. </VERS>
            <VERS vnumber="20"> Bang hang hiam cih lehamaute in kilemna thugen lo uh a,daitakin a om mite langpangin,khemna thu ngaihsun uh hi.</VERS>
            <VERS vnumber="21"> Amaute inkei hong kamkat beba uh a,amaute in, “Ha, Ha!Mu khin hang ei!” ci uh hi. </VERS>
            <VERS vnumber="22"> Topa aw, na mu khin hi;dai ommawk ke’n!Topa aw, kei kiang paningamla om ke’n!</VERS>
            <VERS vnumber="23"> Ka Topa, ka Pasian aw,ka thu hong thei inla,kei adingin nangmahhong kisosuah tawm in!</VERS>
            <VERS vnumber="24"> Ka Topa, ka Pasian aw,na thumanna tawh a kituakinkeima thutanna hong langsak inla,keima gimna-ahamaute lungdamsak ke’n!</VERS>
            <VERS vnumber="25"> Amau le amau tungah,“Ha, i tuptup tung ei!”kicisak kei in.“Amah nawmvalhtum khin hang,”amaute cisak kei in. </VERS>
            <VERS vnumber="26"> Kei’ kamsiatna-ah a lungdamtemaizumsak inla,zahhuai gawpsak in!Kei tungah a hong kiliansaktemaizumna le mindaina thuaksak in! </VERS>
            <VERS vnumber="27"> Kei thutang ka hihnalahkhiat ding a deihtelungdamin awngin,kipaaksak inla,“A nasem pa’ hoihna-aha lungkim Topa lian hi,”cicisak in.</VERS>
            <VERS vnumber="28"> Tua cianginna thumanna le nangmah phatnasunthapai-in ka gengen ding hi.</VERS>
        </CHAPTER>
        <CHAPTER cnumber="36">
            <VERS>Mihing’ Gitlohna le Pasian’ Itna</VERS>
            <VERS vnumber="1"> Mawhna inmigilo pa’ lungsim tawngahthu gen a,amah in Pasian zahtaknanei hetlo hi.</VERS>
            <VERS vnumber="2"> Bang hang hiam cih lehama mawhna kidawk khia lo a,muhdahna thuak lo ahih maninamah kimawkphat tawm hi.</VERS>
            <VERS vnumber="3"> Ama kammalte pensiatna le khemna vive hi a,pil gamtatna le hoih gamtatnabei khinta hi.</VERS>
            <VERS vnumber="4"> A lupna tungah luminsiat gamtat ding a ngaihsun hi.Hoih lohna lamahamah kibulhtawm a,amah in siatna nolh lo hi. </VERS>
            <VERS vnumber="5"> Topa aw,na itna kip in vantung ban a,na cihtakna invanpi dong banto hi.</VERS>
            <VERS vnumber="6"> Na thumanna penPasian’ mualte tawh kibang a,na thukhennate pentuipi thuk tawh kibang hi.Mihing le ganhing na hon hi,Topa aw. </VERS>
            <VERS vnumber="7"> Pasian aw,na itna kip manpha mahmah hi.Mihing tatena kha liimah bu uh hi.</VERS>
            <VERS vnumber="8"> Na inn sunga na tampite tawhamaute nuamsa uh a,na hoihna gun paninamaute na dawnsak hi.</VERS>
            <VERS vnumber="9"> Bang hang hiam cih lehnuntakna tuinaknangmah tawh om a,na khuavak sungahkote in khuavak ka mu uh hi. </VERS>
            <VERS vnumber="10"> Nang hong theite tungahna itna kip hong zom inla,lungsim thutangte tungahna hotkhiatna hong zom in!</VERS>
            <VERS vnumber="11"> A kihisak mitekei hong sukhasak kei inla,migilote, hong hawl khiasak kei in. </VERS>
            <VERS vnumber="12"> Hua lai-ah siatna bawltea cimawhin kun uh a,amaute kisuncip sukin,tho zo nawn lo uh hi.</VERS>
        </CHAPTER>
        <CHAPTER cnumber="37">
            <VERS>Topa in Amah a Muangte Kem: Migilote Sia ding</VERS>
            <VERS vnumber="1"> Migilote’ hanginkilungsosak kei inla,a man loin a gamta miteen dingin ngaihsun kei in.</VERS>
            <VERS vnumber="2"> Bang hang hiam cih lehlopa banginamaute vulpak ding uh a,lokung hingte banginkeutum ding uh hi. </VERS>
            <VERS vnumber="3"> Topa muang inla, gamtat hoih in.Gam nuamah teeng inla,thumanin om in.</VERS>
            <VERS vnumber="4"> Topa sungah lungkim in;amah inna deihna hong pia ding hi. </VERS>
            <VERS vnumber="5"> Topa tungah na vai teng ap in.Amah muang in;amah in hong sem ding hi.</VERS>
            <VERS vnumber="6"> Amah in nangma diknakhuavak bangin,nangma thumannanitaang banginhong langsak ding hi. </VERS>
            <VERS vnumber="7"> Topa’ mai-ah khawl dide inla,lungduai takin ngak in.A hihna a daupai pa tung lesiatna a bawlpa tungahkilungso tawmsak ke’n! </VERS>
            <VERS vnumber="8"> Hehna panin kikham inla,sinsona nusia in.Nangmah kilungso tawmsak ke’n;tua in siatna bekaha hong paipih hi.</VERS>
            <VERS vnumber="9"> Bang hang hiam cih lehmigilote kipuaseh dinga,ahih hangin Topa a ngakte inleitung luah ding uh hi. </VERS>
            <VERS vnumber="10"> Ahih hangin tawlkhat sunginmigilo pa om nawn lo dinga,ama omna munna lim zon mahmah hangintua lai-ah amah na om lo ding hi.</VERS>
            <VERS vnumber="11"> Ahih hangin lungnemte inleitung luahin, genzawh lohinamaute nuamsa ding uh hi. </VERS>
            <VERS vnumber="12"> Migilo in thuman pa sawm a,a ha a gawisan hi.</VERS>
            <VERS vnumber="13"> Ahih hangin Topa inmigilo pa’ hun a tungta ahih lammu ahih maninamah a nuihsan lel hi. </VERS>
            <VERS vnumber="14"> Mizawngte lemi cimawhte a suniam ding,a thutangte a that dinginmigilote in namsau dokin,a thal uh a keek hi.</VERS>
            <VERS vnumber="15"> A namsau uhamau’ lungtang mahah tumin,a thalte uh kitan ding hi. </VERS>
            <VERS vnumber="16"> Migilote’ hauhna sanginthuman mite intawmno khat bek a neihnahoih zaw lai hi.</VERS>
            <VERS vnumber="17"> Bang hang hiam cih lehmigilote’ thahatnakipaih khiatsak dinga,ahih hangin Topa inmihoihte a huh hi. </VERS>
            <VERS vnumber="18"> Topa in a paubaang lote kem a,amau’ gamh kipden ding hi.</VERS>
            <VERS vnumber="19"> Siatna hun cianginamaute kimaizumsak lo a,kial hun ciangin tampi nei uh hi.</VERS>
            <VERS vnumber="20"> Ahih hangin migilote kisia hi.Topa’ galte penlono etlawm tawh kibang a,amaute mangthang pak uh hi.Meikhu banginmangthang uh hi. </VERS>
            <VERS vnumber="21"> Migilo in leitawi la a,lohkik zo nawn lo hi.Thuman mi ahihlehcingh-in mi a pia hi.</VERS>
            <VERS vnumber="22"> Bang hang hiam cih lehTopa’ thupha piakte inleitung luah ding uh a,ahih hangin a samsiattekipuaseh ding hi. </VERS>
            <VERS vnumber="23"> Topa in mi a lam pai nading lak a,ama lungkim bangin a gamta paamah in a kipsak hi.</VERS>
            <VERS vnumber="24"> Amah a puk hangin lutuk lo ding hi.Bang hang hiam cih lehTopa in ama khut len hi. </VERS>
            <VERS vnumber="25"> Thuman mi a kinusiacip,a suanlekhakte ngen tawmina kivak, ka neu lai a kipanintu-a ka teek hun ciang dongka mu ngei nai kei hi.</VERS>
            <VERS vnumber="26"> Amah in mi citpiak ngitngetin,mi tungah leitawi pia khia a,a suanlekhakte zongthupha ngah mi a suak hi. </VERS>
            <VERS vnumber="27"> Siatna panin kikem inla,gamtat hoih in;tua hileh na khantawnin,na kip paisuak ding hi.</VERS>
            <VERS vnumber="28"> Bang hang hiam cih lehTopa in thutang deih a,ama mi siangthote nusia lo ding hi.Thuman mitekikemcing den dinga,ahi zongin migilo’ suanlekhaktekipuaseh ding hi.</VERS>
            <VERS vnumber="29"> Thuman mi in leitung luah dinga,tua leitang tungahteeng paisuak ding hi. </VERS>
            <VERS vnumber="30"> Thuman mi’ kam in pilna gen a,a leii in thutang gen hi.</VERS>
            <VERS vnumber="31"> A lungsim sungahama Pasian’ thukham om a,a gamtatna khempeuh ahlampial hetlo hi. </VERS>
            <VERS vnumber="32"> Migilo in thuman mi encik a,thah dingin a zong hi.</VERS>
            <VERS vnumber="33"> Topa in migilo pa’ khut sungahamah nusia lo dinga,thusit dingin a kipaipih cianginmawhna thuaksak lo ding hi. </VERS>
            <VERS vnumber="34"> Topa ngak inla, ama lampi zui in.Leitang a luah dinginnang hong liansak dinga,migilote’ siatnanangmah in na en ding hi. </VERS>
            <VERS vnumber="35"> Lebanon taamtak sing bangina sang pha mahmahmigilo kiphasak khatkeimah in ka mu hi.</VERS>
            <VERS vnumber="36"> Ama kiangah ka paikik a,amah na om nawn lo hi.Amah ka zonzon hanginkimu zo nawn lo hi. </VERS>
            <VERS vnumber="37"> Paubaang lo mi ciamteh inla,thutang mi en in;bang hang hiam cih lehgal a phuang lo mi adinginnopna a om hi.</VERS>
            <VERS vnumber="38"> Ahih hangin thupalsattekisusia mang khin dinga,migilote’ suanlekhaktekipuaseh ding hi. </VERS>
            <VERS vnumber="39"> Topa in thuman mite hon khia a,amah pen haksat hun cianginamaute’ bukna ahi hi.</VERS>
            <VERS vnumber="40"> Amaute in Topa beel ahih maninamah in amaute huhin hon khia a,migilote’ kiang paninamaute honin suaktasak hi.</VERS>
        </CHAPTER>
        <CHAPTER cnumber="38">
            <VERS>Gimna a Thuak, a Kisik mipa’ Thungetna</VERS>
            <VERS vnumber="1"> Topa aw, a hehsa-inkei hong taii kei inla,lungsosa inkei hong thuhilh kei in.</VERS>
            <VERS vnumber="2"> Bang hang hiam cih lehnangma thaltangteka sungah hong tum khin a,ka tungah na khuttumhong tu khinta hi. </VERS>
            <VERS vnumber="3"> Nangma hehna hanginkei ka ci na a,ka mawhna hanginka pumtangin ka na hi.</VERS>
            <VERS vnumber="4"> Bang hang hiam cih lehka mawhnate inka lu dong hong tuum zo a,keima puak dingin a gikluavangik tawh kibang hi. </VERS>
            <VERS vnumber="5"> Ka haina hanginka liamnate nai-in uih a,</VERS>
            <VERS vnumber="6"> keimah hong kikunsak a,hong kibokcipsak hi.Sunthapai-in kapinka vak kawikawi hi.</VERS>
            <VERS vnumber="7"> Bang hang hiam cih lehka ci sa mahmah a,nakpitakin ka ci na hi.</VERS>
            <VERS vnumber="8"> Kei hong kinengcip gawpinka thahatna bei mang khin a,ka lungsim gimna hanginthumin ka tautau hi. </VERS>
            <VERS vnumber="9"> Topa aw,ka deihna khempeuh na thei a,ka khuisatnate na za hi.</VERS>
            <VERS vnumber="10"> Ka lungtang kisat a,ka tha in lel hi.Ka mit in zongkhua mu thei nawn lo hi.</VERS>
            <VERS vnumber="11"> Ka gim thuakna-ah ka lawmte leka kithuahpihtekidang koih uh a,keima behte nangawnkei kiang pan gamla om uh hi.</VERS>
            <VERS vnumber="12"> Kei a hong that nuamte ina thang uh zak a,kei’ natna ding a zongte insiatna ding thu bek gen uh a,sunthapai-in khemna bekbekngaihsutin nei uh hi. </VERS>
            <VERS vnumber="13"> Ahih hangin kei pen bilngongka bang a, khua ka za kei hi.A kam a ka thei lo,a pau thei lo mi ka bang hi.</VERS>
            <VERS vnumber="14"> Bil khua za lo,tawnna kam a za thei lomi khat tawh kei ka kibang takpi hi. </VERS>
            <VERS vnumber="15"> Ahih hangin Topa aw,nangmah kong muang hi.Topa ka Pasian aw,a hong dawng ding panangmah na hi hi.</VERS>
            <VERS vnumber="16"> Bang hang hiam cih leh,“Ka khe a taal cianginkei tunga hong kihisakte,keima gim thuakna-ahlungdamsak kei in,”cih bek kong thum hi.</VERS>
            <VERS vnumber="17"> Bang hang hiam cih lehpuk dingin ka kithawi a,ka gimna kam tuan lo hi. </VERS>
            <VERS vnumber="18"> Ka thuman lohna ka pulak a,ka mawhna hangin ka dah hi.</VERS>
            <VERS vnumber="19"> A thuman lopi-inka gal a hite thahat a,kei a hong mudah khialtetam mahmah uh hi.</VERS>
            <VERS vnumber="20"> A hoih gamta ka hih maninka hoihna pensiatna tawh a hong thukteka langpangte ahi hi. </VERS>
            <VERS vnumber="21"> Topa aw, kei hong nusia kei in.Ka Pasian aw,ka kiang pan gamla om ke’n!</VERS>
            <VERS vnumber="22"> Topa, kei hong honpa aw,keimah a hong huh dinginhong manlang in.</VERS>
        </CHAPTER>
        <CHAPTER cnumber="39">
            <VERS>Nuntakna Kician lo, A Mawkna Ahihna</VERS>
            <VERS vnumber="1"> “Ka leii tawhka khialh loh nadinginka gamtatna ka kikem dinga,ka omna-ah migilote a omlai tengka kam ka kham ding hi,” ka ci hi.</VERS>
            <VERS vnumber="2"> Pau loin ka dai om a,ka dai omna a mawkna suak a,ka thuakna khang semsem hi.</VERS>
            <VERS vnumber="3"> Ka sungah ka lung so a,ka lungngaih cianginka lung so semsem hi.Tua ciangin ka pau khia a,</VERS>
            <VERS vnumber="4"> “Topa aw,ka mong le ka hun a kisehzahhong theisak inla,ka nuntakna a beipak hun dinghong theisak in!” ka ci hi. </VERS>
            <VERS vnumber="5"> Ka nuntakna hunkhutme tan bang bekin na bawl a,ka nuntakna hun nangma muhna-ahbangmah gentham lo hi.Mihing khempeuh,husan bang bek hi takpi hi.</VERS>
            <VERS vnumber="6"> Niliim banginmihing pai kawikawi takpi hi.A mawkna-inamau lungkham takpi uh a,kua’ ngah ding cih thei lopi-inmite in na a khol uh hi. </VERS>
            <VERS vnumber="7"> Tu-in Topa aw, ke’n,bang ngaklai ding ka hi hiam?Keima lametnanangma sung bekah om hi.</VERS>
            <VERS vnumber="8"> Ka thupalsatna khempeuh paninkei hong hon khia inla,mite’ nuihsatinkei hong bawl kei in.</VERS>
            <VERS vnumber="9"> Hih bangin a hong bawlnangmah na hih maninpau loin ka om a,ka kam ka ka kei hi.</VERS>
            <VERS vnumber="10"> Nong vuakna maka tung panin la khia in.Na hong vuakna hanginka tha beita hi.</VERS>
            <VERS vnumber="11"> Mi khat a mawhna hangintai-in na sat ciangin,nget in a nektum banginama na manpha na beisak hi.Mihing khempeuhhusan khat bang bek hi takpi hi. </VERS>
            <VERS vnumber="12"> Topa aw,ka thungetna hong ngai inla,ka kikona hong za in.Ka khitui luanna hong thudon in.Bang hang hiam cih lehka pu ka pate khempeuh banginkei zong na zin, na peemta ka hi hi.</VERS>
            <VERS vnumber="13"> Ka manthan hun matenginka lungnop theih nadinginkei hong en in!</VERS>
        </CHAPTER>
        <CHAPTER cnumber="40">
            <VERS vnumber="1"> Topa lameninka ngak ngiungeu a,amah kei lam hong nga-inka kikona aw hong za hi.</VERS>
            <VERS vnumber="2"> Dahna dum sung, buannawng paninkei hong kai khia-insuangpi tungah ka khete nga a,ka khesikna muna muanhuaisak hi.</VERS>
            <VERS vnumber="3"> Eima Pasian phatna la thakkeimah hong hilh hi.Mi tampite in hih thu mu-inamah zahtak ding uh a,amaute khempeuh inTopa muang ding uh hi. </VERS>
            <VERS vnumber="4"> Topa a muang a,mi kiphasakte lamah a kihei lo,pasian man lote lamaha pial khia lo mi thupha ngah ahi hi.</VERS>
            <VERS vnumber="5"> Topa ka Pasian aw,na sep a lamdangte leko adingin na ngaihsutnatetampi tak na phasak a,kuamah dang tawhtehtheih na hi kei hi.Tuate pulakin gen ding hi leng,gen khit zawh ding hi lo hi. </VERS>
            <VERS vnumber="6"> Gan gawh biakna lekhawhsa tawh biaknana deih kei a,khua ka zak theih nadingbil na hong guan hi.Meihal biakna le mawhmaina dingbiakna zong na kulsak kei hi.</VERS>
            <VERS vnumber="7"> Tua ciangin keimah in, “En in,laibu sungah keima thua kigelh khinsa banginka hong pai hi.</VERS>
            <VERS vnumber="8"> Nangma deih bang hihna-ahnuam ka sa hi, ka Pasian aw.Nangma thukhamka lung sungah om hi,” ka ci hi. </VERS>
            <VERS vnumber="9"> Hotkhiatna hangin lungdam thumihonpi lakah ka gen ding hi.Topa aw, lungdam thugenka khawl ngei kei ding hi.</VERS>
            <VERS vnumber="10"> Nangma hotkhiatna thu ka im kei a,na thumanna le na hotkhiatnaka gen khin hi.Na itna kip le na thumannamihonpi tungah ka im kei hi. </VERS>
            <VERS vnumber="11"> Topa aw, na hehpihnakei kiang panin humcip kei inla,na itna kip le na thumannakei a hong kem tawntung dinghisak ta in. </VERS>
            <VERS vnumber="12"> Bang hang hiam cih leha malin sim zawh loh dingsiatna tampite in kei hong umcih a,khua a hong musak thei lozah dong dinginka mawhna thamanka thuak khinta hi.Amaute ka sam mal sangintam zaw uh a, ka lung in a lel ta hi.</VERS>
            <VERS vnumber="13"> Topa aw,keimah hong hon khia nuam in.Topa aw, hong huh meng in.</VERS>
            <VERS vnumber="14"> Kei a hong that nuamtezahhuaisak inla, maisiasak in.Keima siatna ding a deihtenungkiksak inla minsiasak in.</VERS>
            <VERS vnumber="15"> Keima tungah, “Ha ha!”hong ci vialtezahhuaina tawh maikhingsak in. </VERS>
            <VERS vnumber="16"> Ahih hanginnang a hong zongte khempeuhnangma hangin nuamin kipak henla,na hotkhiat ding a deihte in,“Topa lian hi!”ci ngitnget ta uh hen. </VERS>
            <VERS vnumber="17"> Kei ka hihleh zawngin ka cimawh a,ahih hangin Topa inkei hong mangngilh lo hi.Nang pen kei hong huhpa lehong hon khia pa na hi hi.Zekai kei in, ka Pasian aw.</VERS>
        </CHAPTER>
        <CHAPTER cnumber="41">
            <VERS>Cidamna ding Ngetna</VERS>
            <VERS vnumber="1"> Mi genthei a khualtethupha ngah ahi hi.Topa in haksatna hunahamaute hon khia ding hi.</VERS>
            <VERS vnumber="2"> Topa inamaute hu-in hingsak dinga,leitungah amautethupha ngah mi kici ding hi.Amau’ galte’ khut sungahamaute pia lo ding hi.</VERS>
            <VERS vnumber="3"> A ci uh a nat cianginTopa in amaute kem dinga,a cinatna khempeuh uhdamsakkik ding hi. </VERS>
            <VERS vnumber="4"> Ke’n ahihleh, “Topa aw,kei hong hehpih inla,kei hong damsak in;bang hang hiam cih lehnang tungah kong khial zo hi,”ka ci hi.</VERS>
            <VERS vnumber="5"> Ka galte in elna tawhkeima thu gen uh a,“Cik ciangin amah a si tam,cik ciangin a min a mang tam,”ci uh hi.</VERS>
            <VERS vnumber="6"> Keimah a en dinginmi hong pai ciangin,kam mawkna a pau uh hi.A lungsim uhahsiatna kaikhawm uh a,a pai khiat uh ciangina genthang uh hi.</VERS>
            <VERS vnumber="7"> Kei hong mudah khempeuh inkeima thu kihuauhuau uh a,kei adingina sia thei pen dinga geelgeel uh hi.</VERS>
            <VERS vnumber="8"> Amaute in, “Amahnak gim mahmah hi.A lupna panin thokik zo nawn loding hi,” ci uh hi.</VERS>
            <VERS vnumber="9"> Ka muan, ka lawm it pa,keima an a ne pa nangawn ina khetul tawhkei hong peek vial hi. </VERS>
            <VERS vnumber="10"> Ahih hangin, Topa aw,amaute na thukkik theih nadinginkei hong hehpih inla,hong damsak in.</VERS>
            <VERS vnumber="11"> Ka galte inkeimah hong zo lo dinga,keima tungah nong lungkimnaka thei ding hi.</VERS>
            <VERS vnumber="12"> Keima hoihna hanginna hong huh dinga,nangma omna-ahnong omsak tawntung ding hi. </VERS>
            <VERS vnumber="13"> Israel Pasian,Topa in khang tawntunginthupha ngah tahen. </VERS>
        </CHAPTER>
        <CHAPTER cnumber="42">
            <VERS>BU NIHNASala om hun le Lungkham hunin Pasian Lunggulhna</VERS>
            <VERS vnumber="1"> Sakhi in tuiluang sialsiala lunggulh banginnang ka hong lunggulh hi,ka Pasian aw.</VERS>
            <VERS vnumber="2"> A nungta Pasian kong deih hi.Cik ciangin kei hong pai-inPasian’ maitanghong mu thei ding ka hi hiam?</VERS>
            <VERS vnumber="3"> Mite in keima tungah,“Na Pasian koi-ah om ahi hiam?”hong cihcih sungteng,sun le zaninka khitui an-in ka ne hi. </VERS>
            <VERS vnumber="4"> Ka lungsim sung ka suah khia a,pawi bawl mihon khatkipakin otna le nuamna la tawhPasian’ inn-ah ka makaihna,mihonpi tawh ka painaka phawkkik hi.</VERS>
            <VERS vnumber="5"> Bang hangin kha kunkun a,lunghimawh niloh ka hi hiam?Pasian’ sungah lametna nei ning;bang hang hiam cih lehkei a hong huh ka Pasianka phatkik ngawn ding hi. </VERS>
            <VERS vnumber="6"> Ka lungsim tamkham ahih maninJordan le Hermon gam,Mizar mual tung paninnang ka hong phawk hi.</VERS>
            <VERS vnumber="7"> Nangma tuizeu gingtekhatlekhat kidawng uh a,dahna tuihualte inkei a hong tuum hi.</VERS>
            <VERS vnumber="8"> Topa in sun tawntungina itna kip hong lak a,zan hun cianginnuntakna a hong piaPasian’ tungah thungetna la ka sa hi. </VERS>
            <VERS vnumber="9"> “Bang hanginkei hong mangngilh na hi hiam?Galte in hong sukcip maninbang hangin kapinkidikdik ka hi hiam?”ci-in ka Pasian,kei a hong huhpa’ tungah ka gen hi.</VERS>
            <VERS vnumber="10"> Ka langte in kei tungah,“Na Pasian koi-ah om ahi hiam?”hong cihcih sungteng,ka sungah meima nai tawm banginhong tum ngangngang hi. </VERS>
            <VERS vnumber="11"> Bang hangin kha kunkun a,lunghimawh niloh ka hi hiam?Pasian’ sungah lametna nei ning;bang hang hiam cih lehkei a hong huh ka Pasianka phatkik ngawn ding hi.</VERS>
        </CHAPTER>
        <CHAPTER cnumber="43">
            <VERS>Biakinn-ah Ciahkik ding Lamenin Thungetna</VERS>
            <VERS vnumber="1"> Pasian aw,ka dikna hong langsak inla,migilote tawh ka thu-ahkei hong panpih in.Mi khemte le thutang lotekiang panin kei hong hon khia in.</VERS>
            <VERS vnumber="2"> Bang hang hiam cih lehka hong belh Pasian na hi hi.Bang hanginkei hong nil khia na hi hiam?Galte’ sukcip maninbang hangin kapinkidikdik ka hi hiam? </VERS>
            <VERS vnumber="3"> Na khuavak le na thumanhong sawl khia inla,na mual siangtho, na omna-ahkei hong paipih sakin,hong khasak in.</VERS>
            <VERS vnumber="4"> Tua ciangin na biakna tau-ah ahi a,ka lung a hong damsakPasian kiangahahi zongin ka pai dinga,laiza khausai lasakna tawhnang kong phat ding hi,aw Pasian, ka Pasian aw. </VERS>
            <VERS vnumber="5"> Bang hangin kha kunkun a,lunghimawh niloh ka hi hiam?Pasian sungah lametna nei ning;bang hang hiam cih lehkei a hong huh ka Pasianka phatkik ngawn ding hi.</VERS>
        </CHAPTER>
        <CHAPTER cnumber="44">
            <VERS>Lungkham Hunin Nidanga Hotkhiatna Phawk</VERS>
            <VERS vnumber="1"> Pasian aw, ka pu ka pate uha khan lai-a na hihnasate,amaute in kote tungahhong gen uh a,kote in ka bil uh tawhka za khin uh hi.</VERS>
            <VERS vnumber="2"> Nangmah in minam dangtena hawl khia mang a,ahih hangin amau’ munahka pu ka pate uh na tengsak hi.Midangte na su gawp a,ahih hanginamaute na suaktasak hi.</VERS>
            <VERS vnumber="3"> Bang hang hiam cih leh amaute innamsau tawh leitang ngah lo uh a,amau’ khut in amaute’ tungahgualzawhna pia lo hi.Na khut taklam le na baan,na hehpihna maipha hizaw hi.Bang hang hiam cih lehamaute tungahnang na lungkim hi. </VERS>
            <VERS vnumber="4"> Nang pen Jakob adingingualzawhna a sehkhol,keima Kumpipa lekeima Pasian na hi hi.</VERS>
            <VERS vnumber="5"> Nangma huhna tawhka galte uh ka sawnpai uh a,ko a hong do mitena min suangin ka tuancil uh hi.</VERS>
            <VERS vnumber="6"> Bang hang hiam cihka thalpi suanin ka nei kei a,ka namsau in zongkei hong hon zo lo hi.</VERS>
            <VERS vnumber="7"> Ahih hangin nangmah inka galte’ kiang panunkote na hong hon a,ko a hong mudahtena zahhuai gawpsak khin hi.</VERS>
            <VERS vnumber="8"> Pasian’ hanginkote ka angtang ngitnget uh a,nangma tungahka lungdam tawntung ding uh hi. </VERS>
            <VERS vnumber="9"> Ahih hangin nangmah inkote hong nusia-in,nong minsiasak khin a,ka galkap hon uh tawhna hong kuankhawm kei hi.</VERS>
            <VERS vnumber="10"> Galte kiang paninkote nong nungkiksak a,ka galte un ka neihsa teng uhbuluah khin uh hi.</VERS>
            <VERS vnumber="11"> Tuu gawh ding banginkote na hong bawl a,minam dangte lakahnong thehthang khin hi.</VERS>
            <VERS vnumber="12"> Na mite a man tawmno khatinna hong zuak a,a man ding na sang nget kei hi. </VERS>
            <VERS vnumber="13"> Ka veengte uh’ zahko,ka kiim uha omte’ nuihsat lehthusim lohinkote na hong bawl khin hi.</VERS>
            <VERS vnumber="14"> Minam dangte lakaha sia lama gentehna,mite lakah ciamnuih-a neihinkote na hong bawl khin hi.</VERS>
            <VERS vnumber="15-16"> Keimah a hong ko mi lekeimah a hong minsiasakmite’ kampauna ahi a,galte le langte inhong bawlna hang ahi zongin,sunthapai-in ka zahhuai den a,maizumna tawh ka kidim hi. </VERS>
            <VERS vnumber="17"> Na thuciamna-ah khial lo napi,nang hong mangngilh lo napi,hih thute khempeuhko tungah hong tung khin hi.</VERS>
            <VERS vnumber="18-19"> Ngiate’ omna-ahkote hong balnen gawpin,khuamialpi sungahnong paihdak ding zahin,ka lungsim uh kihei nai lo a,ka kalsuan uh lampial nai lo hi. </VERS>
            <VERS vnumber="20"> Ka Pasian uh mangngilh khininpasian dang tungah ka khutte uha khakkhin hi le ung,</VERS>
            <VERS vnumber="21"> Pasian in hih thumu khia lo ding ahi hiam?Bang hang hiam cih leh amah inlungsim thusim a thei hi.</VERS>
            <VERS vnumber="22"> Nangma hangin sunthapai-inkote hong kithat a,gan gote’ tuu gawh ding banginkote hong kikoih hi. </VERS>
            <VERS vnumber="23"> Topa aw,bang hangin ihmu na hi hiam?Nangmah hong tho tawm in!</VERS>
            <VERS vnumber="24"> Bang hanginna maitang seel na hi hiam?Bang hangin ka thuakna uh lehong kisukcipnatemangngilh na hi hiam? </VERS>
            <VERS vnumber="25"> Bang hang hiam cih lehleilakah ka puk uh a,leivui lakah guallelin ka lum uh hi.</VERS>
            <VERS vnumber="26"> Tho to in,kote a hong huh dinginhong pai in!Na itna kip hanginkote hong hon khia in!</VERS>
        </CHAPTER>
        <CHAPTER cnumber="45">
            <VERS>Kumpi Mopina Pawi La</VERS>
            <VERS vnumber="1"> Thubul hoih khat tawhka lungsim hong dimletin,kumpipa la ka phuah a,ka leii pen lai thei pa’ laikung tawhhong kibang hi. </VERS>
            <VERS vnumber="2"> Mihingte lakahnangmah na hoih pen a,thugen na siam a,na kam khum zungzung hi.Tua ahih manin Pasian in nangthupha hong pia tawntung hi.</VERS>
            <VERS vnumber="3"> Vanglian kumpipa aw,na minthanna le na liatna tawhna namsau kuah in. </VERS>
            <VERS vnumber="4"> Thumanna a omna ding lethuman a hu dinginna minliatna tawhgualzo-in hong pusuak inla,dipkuathuai hihnatena taklam khut nangmahkihilhsak in.</VERS>
            <VERS vnumber="5"> Kumpipa’ galte’ lungtangahna thaltang hiamte lut a,mite na nuai-ah puk uh hi. </VERS>
            <VERS vnumber="6"> Na kumpi tokhom siangthokip tawntung hi.Na kumpi ciangkhutthumanna ciangkhut hi a,</VERS>
            <VERS vnumber="7"> thuman deihingitlohna na mudah hi.Tua ahih ciangin Pasian ahi,nangma Pasian inna khangualte tungah a kikhai to-inlungdamna sathaunang hong nilh zo a,</VERS>
            <VERS vnumber="8"> na puantualpite myrrh paknamtui,aloes paknamtui,le thalsing namtuite a nam hi.Saiha tawh kibawl innpite paninkhausai lasaknate innang hong lungdamsak a,</VERS>
            <VERS vnumber="9"> kumpite’ tanute,numei uliante lakah om a,na taklamahOfir gam khamte tawh kizeminkumpinu a ding hi. </VERS>
            <VERS vnumber="10"> Tanu aw, ngai dih in;ngaihsun inla,na bil hong ngat in.Na mite le na behte mangngilh in.</VERS>
            <VERS vnumber="11"> Na melhoihna hanginkumpipa in hong deih ding hi.Na topa ahih cianginama mai-ah kun in.</VERS>
            <VERS vnumber="12"> Mi hau pen ahi Taia mite inna manpha namkim letsong tawhnang hong maivil ding uh hi. </VERS>
            <VERS vnumber="13-14"> Kumpi tanu a inndei sungahkham puantualpi tawh kizem a,mel tuamtuam a neipuantualpite silh a,mihon kigual deudaute lakaha kithuahpih nungakte leamah a khate tawhkumpipa kiangah kipaipih hi.</VERS>
            <VERS vnumber="15"> Kumpipa’ inn-ah a tun ciangunlungdamna le nuamna tawhamaute kitumpih hi. </VERS>
            <VERS vnumber="16"> Na pate’ tang dingna tapate hong hi dinga,nangmah in leitung khempeuh ahamaute, ulian na suaksak ding hi.</VERS>
            <VERS vnumber="17"> Keimah in khang tawntunginna min ka kiphawksak ding hi.Tua ahih ciangin mite innang hong phat den ding uh hi.</VERS>
        </CHAPTER>
        <CHAPTER cnumber="46">
            <VERS>Pasian, Ama Mite’ Belh</VERS>
            <VERS vnumber="1"> Pasian, i belh leh i thahatna hi a,haksat hunina hong huh pahpah pa ahi hi.</VERS>
            <VERS vnumber="2-3"> Tua ahih ciangin,leitung kikhinin,mualte tuipi sunga kidenna zongin,a tuite ging zuazua-inphuan zuazua a,hih ginna hanginmual liante a liing zongin,i lau kei ding hi. </VERS>
            <VERS vnumber="4"> Sangpenpa’ tenna khua siangtho,Pasian’ khuapi, a lungdamsakgun khat a om hi.</VERS>
            <VERS vnumber="5"> Ama laizangah Pasian om a,amah a kiliing kei ding hi.Pasian in phalvak tunginamah huh ding hi.</VERS>
            <VERS vnumber="6"> Minamte lungkham uh a,kumpi gamte kiliing hi.Ama aw ging khiasak a,leitung kicim gawp hi. </VERS>
            <VERS vnumber="7"> Vanglian Topaeite tawh hong omkhawm a,Jakob Pasian eima belh ahi hi. </VERS>
            <VERS vnumber="8"> Hong pai unla,Topa’ sepna hong mu un.Leitung khempeuhgamkhing a suahsak khitnahong en un.</VERS>
            <VERS vnumber="9"> Amah inleimong dongah gal beisak hi.Amah in thalpi kuaitaninteipi susia a,leengte mei tawh a haltum hi.</VERS>
            <VERS vnumber="10"> “Om hithiat unla,Pasian ka hihna thei un.Minamte lakahkeimah hong kisangsak a,leitung khempeuh ahka min hong kithangsak hi,”a ci hi.</VERS>
            <VERS vnumber="11"> Vanglian Topa,eite tawh hong omkhawm a,Jakob’ Pasian, eima belh ahi hi.</VERS>
        </CHAPTER>
        <CHAPTER cnumber="47">
            <VERS>Pasian, Kumpi Ahihna ah Minamkimte’ Lungdamna</VERS>
            <VERS vnumber="1"> Mi khempeuh aw,na khut uh beeng un!Lungdamna la nakpi-in sa-inPasian phat un.</VERS>
            <VERS vnumber="2"> Bang hang hiam cih lehTopa, a Sangpenpa, dipkuathuai a,leitung khempeuh a ukkumpi lian khat ahi hi.</VERS>
            <VERS vnumber="3"> Mi khempeuh eima nuai-ah,minamte i khenuai-ahamah in hong zawhsak hi.</VERS>
            <VERS vnumber="4"> Ama it Israel-te’ angtanpiheima luah ding leitangamah in hong teelsak hi. </VERS>
            <VERS vnumber="5"> Awging tawh Pasian paito a,peengkul aw tawh Topa paito hi.</VERS>
            <VERS vnumber="6"> Pasian tungah phatna la sa un,phatna la sa un!I Kumpipa tungahphatna la sa un, phatna la sa un!</VERS>
            <VERS vnumber="7"> Bang hang hiam cih leh Pasian penleitung khempeuhte’ kumpi ahi hi.La sakna tawh amah phat un! </VERS>
            <VERS vnumber="8"> Pasian in minamte uk a,a tokhom siangtho tungahPasian tu hi.</VERS>
            <VERS vnumber="9"> Uliante le Abraham’ Pasian’ mitekipawl khawm uh hi.Bang hang hiam cih lehleitung mite’ lumte khempeuhPasian-a’ suak khinta a,amah a sangpi-in kithangsak hi.</VERS>
        </CHAPTER>
        <CHAPTER cnumber="48">
            <VERS>Zion a Hoihna le a Muanhuaina</VERS>
            <VERS vnumber="1"> Topa lian a,i Pasian’ khuapi sungahnakpitakin phat ding ahi hi.</VERS>
            <VERS vnumber="2"> Kumpi lianpa’ khuapi,leilu lama a omama mual siangthohoihin a sang mahmahZion mual penleitung khempeuh’lungdamna ahi hi.</VERS>
            <VERS vnumber="3"> A muanhuai tua mualahamah a hu taktakpa ahihnaPasian in a lakkhin hi. </VERS>
            <VERS vnumber="4"> Ahi zongin, kumpite kikaikhawmin,a sim dinginhong kuankhawm uh hi.</VERS>
            <VERS vnumber="5"> Amaute in Zion a muh phetunlamdangsa mahmah uh a,dipkua vatin tai uh hi.</VERS>
            <VERS vnumber="6"> Numei nausuak na a sa banginamaute liing gawp uh hi.</VERS>
            <VERS vnumber="7"> Nisuahna huihpi tawhTarshish kici teembaw liantenang na susia hi. </VERS>
            <VERS vnumber="8"> Ka zaksa bangun Vanglian Topa’khuapi, i Pasian’ khuapi,Pasian in a phuhkip ngitngetnaka mu khin uh hi. </VERS>
            <VERS vnumber="9"> Pasian aw, na biakinn sungahnangma itna kipka ngaihsun uh hi.</VERS>
            <VERS vnumber="10"> Pasian aw, na min inleimong dong a zelh bangin,nangmah hong kiphatna in zonga zel hi.Na taklam khutgualzawhna tawh a kidim hi.</VERS>
            <VERS vnumber="11"> Zion Mual lungdamsak in.Na thukhenna hanginJudah mite lungdamsak in. </VERS>
            <VERS vnumber="12-14"> Hih pen eima Pasian hi a,a tawntungin eima Pasian hi,ci-in khangkikte tungahna gen theih nadingunZion kiimvelin pai-in,a tausang phazah sim unla,a kulh phungmaia hoih mahmahte ngaihsunin,a phualpi muanhuaiteva nawk kim un.Amah pen a tawntunginlam hong lak ding pa ahi hi.</VERS>
        </CHAPTER>
        <CHAPTER cnumber="49">
            <VERS>Hauhna in Sihna Pengsak lo</VERS>
            <VERS vnumber="1"> Hih thu za un,mi khempeuh aw!Ngai un, leitunga a teeng khempeuh,</VERS>
            <VERS vnumber="2"> milian mineu,mihau mizawngte aw!</VERS>
            <VERS vnumber="3"> Ka kam in pilna thu gen dinga,ka lungsim ngaihsutnakitelsiang ding hi.</VERS>
            <VERS vnumber="4"> Paunak thu theihhak khatka ngaihsun dinga,laiza lasakna tawha khiatna ka gentel ding hi. </VERS>
            <VERS vnumber="5"> Haksat hun, hong bawlsiate’gitlohna in hong nencip cianginbang hangin lau ding ka hi hiam?</VERS>
            <VERS vnumber="6"> Mite in a hauhna uh muangin,tampi a neihna uha kisaktheihpih hangun,</VERS>
            <VERS vnumber="7"> amah le amaha kitankhia tawm zo taktak,a nuntakna man ding Pasian’ tungaha pia zo mi kuamah om lo hi.</VERS>
            <VERS vnumber="8-9"> Bang hang hiam cih leh a nuntaknatatna ding a man tam mahmah a,Leihawmpi mu ngei lo zah dinga hing tawntung dinginkitankhia zo ngei lo hi. </VERS>
            <VERS vnumber="10"> Amah in a pilte nangawna si mu dinga, a haite le a tei lotea kibangin sia-in,amau’ neihsa khempeuhmidangte’ tungah nusiat uh hi.</VERS>
            <VERS vnumber="11"> Amaute in leitangteamau’ min a puaksak uh hanginhankhuk pen khang tawntungamau’ omna hi ngitnget ding hi.</VERS>
            <VERS vnumber="12"> Ama hauhna-ahmi kipsuak thei lo a,a si thei ganhingte tawha kibang lel ahi hi. </VERS>
            <VERS vnumber="13"> Hih pen a kihai muante’ ngah hi a,amau’ ngahsa tawha lungkimte’ thumong ahi hi.</VERS>
            <VERS vnumber="14"> Tua bangin amauteLeinuai-a dingin kiseh hi.Sihna penamau a cing pa hi ding hi.Hankhuk sungah amautetuaksuksuak ding uh a,a mel uh sia dinga,Leinuai, amau’ inn hi ding hi.</VERS>
            <VERS vnumber="15"> Ahih hangin Pasian inLeinuai’ vangliatna paninkei hong hon khia ding hi;bang hang hiam cih lehamah in kei hong sang ding hi. </VERS>
            <VERS vnumber="16"> Mi khatpeuh a hauh ciang ahi a,a innkuan minthannaa khan ciang ahi zonginlau-in lunghihmawh dinginngaihsun tuan kei in.</VERS>
            <VERS vnumber="17"> Bang hang hiam cih leha sih cianginbangmah keng lo dinga,a minthanna inamah zuisuk lo ding hi.</VERS>
            <VERS vnumber="18"> A hin lai-in amaha lungdamin kingaihsunin,mi khat in ama adingna a lim sep cianginphatna a ngah hangin,</VERS>
            <VERS vnumber="19"> khuavak a mu nawn lo dingina si khinsaa pu a pate kiang mahahamah pai veve ding hi.</VERS>
            <VERS vnumber="20"> Ama hauhna inmi hing paisuaksak thei lo a,a si thei ganhingte tawha kibang lel ahi hi.</VERS>
        </CHAPTER>
        <CHAPTER cnumber="50">
            <VERS>Pasian in Biakpiakna Sangin Gamtatna tawh Thu Khen zaw</VERS>
            <VERS vnumber="1"> Vanglian, Topa Pasianhong pau khia a,nisuahna le nitumna kikalleitung mi khempeuh a khawm hi.</VERS>
            <VERS vnumber="2"> Hoih kicinna Zion paninPasian hong taang khia hi. </VERS>
            <VERS vnumber="3"> Eite’ Pasian hong pai a,amah dai ommawk lo hi.Ama mai-ah mei husia om a,a kimkotah huihpi om hi.</VERS>
            <VERS vnumber="4"> A mite tungahthu a khen theih nadingintunglam vantung le leitung a sam hi.</VERS>
            <VERS vnumber="5"> “Biakpiakna tawh,kei tungah thuciamna a bawlte,ka mi citakteka kiangahhong khawm un,” a ci hi.</VERS>
            <VERS vnumber="6"> Vantung in ama thumanna gen hi;bang hang hiam cih lehPasian mahmah thukhen pa ahi hi. </VERS>
            <VERS vnumber="7"> “Ka mite aw, ngai un;thu kong gen ding hi.Israel-te aw, note’ langkhat ahteci ka pang ding hi.Kei pen Pasian ka hi a,nomau’ Pasian ka hi hi.</VERS>
            <VERS vnumber="8"> Na biakpiakna uhahnote kong mawhsak kei hi.Na meihal biaknate uhka mai-ah om ngitnget hi.</VERS>
            <VERS vnumber="9"> Ahi zongin na inn pan uhabawngtal hitalehna ganbuk pan uha keeltal hitalehka hong sang kei ding hi.</VERS>
            <VERS vnumber="10"> Bang hang hiam cih lehgamlak ganhingte khempeuh,mual tul tampite tunga a omganhingte keima-a’ ahi hi.</VERS>
            <VERS vnumber="11"> Huih lak vasate khempeuhkeimah in ka thei a,gamlak a gamta khempeuhkeima-a’ ahi hi. </VERS>
            <VERS vnumber="12"> “Ka gil kial taleh zongnote kiang paninan kong ngen kei ding hi;bang hang hiam cih lehleitung le a sunga om khempeuhkeima-a’ ahi hi.</VERS>
            <VERS vnumber="13"> Bawngtalte’ sa ne dinga,keelte’ sisan dawn dingka hi hiam?</VERS>
            <VERS vnumber="14"> Lungdam biakpiaknaPasian tungah pia unla,Sangpenpa tungahna thuciamnate uh bawl un.</VERS>
            <VERS vnumber="15"> Haksat hun cianginkeima tungah hong ko un.Note kong hon khia dinga,note in keima minnong thangsak ding uh hi,” a ci hi. </VERS>
            <VERS vnumber="16"> Ahih hangin migilote tungahPasian in thu gen a,“Ka thukhamte lawhna dingka thuciamnana muk uh tawh genna dingthu nei na hi uh hiam?</VERS>
            <VERS vnumber="17"> Bang hang hiam cih lehhilh ding na ut kei uh a,ka thute na nunglam uhahna paai uh hi.</VERS>
            <VERS vnumber="18"> Guta khat mu le-uhcinama lawm na hi pah uh a,a paktat mite tawhna kikhawl uh hi. </VERS>
            <VERS vnumber="19"> “Na kam uh, siatna na uksak uh a,na leii un khemna a khangsak hi.</VERS>
            <VERS vnumber="20"> Na sanggamte uh langpanginthu na gen uh a,amaute’ mawhna na zong uh hi.</VERS>
            <VERS vnumber="21"> Hihte khempeuhna gamta khin uh a,bangmah ka pau kei hi.Kei pen no tawh a kibanginnong ngaihsunkha uh hi.Ahih hangin tu-innote ka hong taii a, na mawhna uhna mai uhah ka koih hi. </VERS>
            <VERS vnumber="22"> “Tua ahih cianginPasian a mangngilh mite aw,hih thu ciamteh un.Tua hikeilehnote kong bal gawp ding hi.Note hong hon khia dingkuamah om lo hi.</VERS>
            <VERS vnumber="23"> Biakpiak nadingin lungdam piaknahong paipih mi inkei a hong pahtawi ahi hi.Ka thu a mang mite khempeuhka hon khia ding hi,” a ci hi.</VERS>
        </CHAPTER>
        <CHAPTER cnumber="51">
            <VERS>Mawhmaina ding Ngetna a</VERS>
            <VERS vnumber="1"> Pasian aw,nangma itna kip om banginkei hong hehpih inla,na hehpihna lian om banginka thu palsatnatehong phiatkhiatsak in.</VERS>
            <VERS vnumber="2"> Ka khialhna paninhong silsiang kiuhkeuh inla,ka mawhna paninkei hong siangsak in. </VERS>
            <VERS vnumber="3"> Bang hang hiam cih lehka thupalsatnate ka thei a,ka mawhnate khempeuhka phawk ngitnget hi.</VERS>
            <VERS vnumber="4"> Nangma tungah khialin,nangma muhna-aha sia ka gamta khin hi.Tua ahih cianginna thugenna-ah nang na thutang a,thu na hong khenna-ahpauna ding bangmah om lo hi.</VERS>
            <VERS vnumber="5"> A khialsa mahin kei ka suak a,ka nu in a gil sungahhong paii tung a kipana mawh sa ka hi hi. </VERS>
            <VERS vnumber="6"> Nang in nuntakna sungahthumanna na deih hi.Tua ahih cianginka lungsim tawngahciimna hong hilh in.</VERS>
            <VERS vnumber="7"> Puknah tawh hong nul in;kei ka siang ding hi.Hong sil in;vuk sangin ka ngo zaw ding hi.</VERS>
            <VERS vnumber="8"> Lungdamna le kipahnakei tungah hong pia inla,na hong suk gawp mipahong lungdamsak in.</VERS>
            <VERS vnumber="9"> Ka mawhna khempeuhna mai panin seel inla,ka khialhna khempeuhhong phiatkhiatsak in. </VERS>
            <VERS vnumber="10"> Pasian aw, keima sungahlungsim siangthohong piangsak inla,a thak a man ngaihsutnaka sungah hong guan in.</VERS>
            <VERS vnumber="11"> Nangma omna paninkei hong paai khia kei inla,keima kiang paninna kha siangtho la khia kei in.</VERS>
            <VERS vnumber="12"> Nong hotkhiatna hanginhong lungdamsakkik inla,utna lungsim tawhkeimah hong huh ta in.</VERS>
            <VERS vnumber="13"> Tua ciangin thupalsattena zia na tong ka hilh dinga,nangma lamah mimawhtehong kiheikik ding uh hi. </VERS>
            <VERS vnumber="14"> Kei a hong hon Pasian aw,sih nading paninkei hong hon khia in.Nong hotkhiatna thulungdam takin ka sa ding hi.</VERS>
            <VERS vnumber="15"> Topa aw, ka pau theih nadinginkei hong huh in;nangmah kong phat ding hi. </VERS>
            <VERS vnumber="16"> Bang hang hiam cih lehganhing tawhbiakna na deih kei hi.Meihal biaknahong pia hita leng zong,na lungdam kei ding hi.</VERS>
            <VERS vnumber="17"> Pasian’ san theih biakna penlungsim ki ahi hi.Pasian aw, a kitamzan,a kisik lungsimna simmawh kei ding hi. </VERS>
            <VERS vnumber="18"> Na lungkimna pha tawhZion tungah a pha bawl inla,Jerusalem kulhpite ciangkik ta in.</VERS>
            <VERS vnumber="19"> Tua ciangin biakpiakna man,meihal biakna lemeihal biakpiakna bupahna lungkim dinga,na biakna tau tungahbawngtalte hong kipia ding hi.</VERS>
        </CHAPTER>
        <CHAPTER cnumber="52">
            <VERS>Gilo a Kisialhna Kitaia</VERS>
            <VERS vnumber="1"> Mi thahatpa aw, bang hanginmiphate suksiatna-ahkisial na hi hiam?Sunthapai-in,suksiatna na ngaihsunsun hi.</VERS>
            <VERS vnumber="2"> Zuau nasem pa aw, na leiia hiam pha mahmahmulkiatna tem tawh kibang hi.</VERS>
            <VERS vnumber="3"> Hoihna sangin siatna na deih zaw a,thuman genna sanginzuauna na deih zaw hi.</VERS>
            <VERS vnumber="4"> Mi a khem thei pa aw,a siasak thei kammal khempeuhdeih belin na nei hi. </VERS>
            <VERS vnumber="5"> Tua ahih manin Pasian in nanghong susia paisuak ding hi.Amah in nang hong bawhinna buk sung paninhong kai khia dinga,a hingte’ leitang paninhong zunglot ding hi. </VERS>
            <VERS vnumber="6"> Thuman mite in nang hong mu-in,lau mahmah ding uh a,nang hong nuihsanin,</VERS>
            <VERS vnumber="7"> “Pasian a beel lo,ama hauhnate a muang,ama hauhna a beel pa en un,”hong ci ding uh hi. </VERS>
            <VERS vnumber="8"> Ahih hangin kei ka hih lehPasian’ innsunga a omoliv kung a hing tawh ka kibang hi.Pasian’ itna kipka muang ngitnget hi.</VERS>
            <VERS vnumber="9"> Hih bangin keimahhong bawlkhin na hih maninnangma tungahka lungdam ngitnget ding hi.Thuhoih ahih maninmiphate omna-ahnangma min ka taangko ding hi.</VERS>
        </CHAPTER>
        <CHAPTER cnumber="53">
            <VERS>Mite’ Haina le Gitlohna(</VERS>
        </CHAPTER>
        <CHAPTER cnumber="14">
            <VERS>:1-7)</VERS>
            <VERS vnumber="1"> Mihai in a lungsim sungah,“Pasian om lo hi,”ci-in ngaihsun hi.Amaute sia uh hi.A kihhuai-in gamta uh a,a hoihin a gamtakuamah om lo hi. </VERS>
            <VERS vnumber="2"> A pil, Pasian a zong mia om uh hiam,cih a theih nadinginPasian in vantung paninmihingte hong ensuk hi.</VERS>
            <VERS vnumber="3"> Amaute khempeuha vekpi-un pukkhin uh hi.A kibangin kisia kim uh a,a hoihin a gamtakhat beek om lo hi. </VERS>
            <VERS vnumber="4"> Pasian tungah thu a ngen lo,an nek bangin ka mite a netum,siatna a bawlte inthu theihtelna nei lo ahi hiam? </VERS>
            <VERS vnumber="5"> Cikmahin tua bang launaa om ngei lo, launa lianpisungah amaute om uh hi.Bang hang hiam cih lehPasian in migilote’ guhtethehthang ding hi.Pasian in amaute nial ahih manin,amaute maizumin kikoih ding hi. </VERS>
            <VERS vnumber="6"> Zion panin Israel-te adinghotkhiatna hong tunna dingthu ka ngenngen hi.Pasian in ama mite tungahnopsakna a piakkik ciangin,ama mi Israel-tekipak mahmah ding uh hi.</VERS>
        </CHAPTER>
        <CHAPTER cnumber="54">
            <VERS>Galte pan Hotkhiat ding Ngetna a</VERS>
            <VERS vnumber="1"> Pasian aw, na thahatna tawhkei hong hon khia inla,na vangliatna tawhka dikna hong kilangsak in.</VERS>
            <VERS vnumber="2"> Pasian aw,ka thungetna hong za inla,ka kampaute hong ngai in.</VERS>
            <VERS vnumber="3"> Bang hang hiam cih lehmi kiphasakte inkei hong langpang uh a,mi helhhawtte in thah dinginhong zong uh hi.Amaute in Pasian thudon lo uh hi. </VERS>
            <VERS vnumber="4"> Pasian, kei hong huhpa hi a,Topa, kei hong hupa ahi hi.</VERS>
            <VERS vnumber="5"> Amah in ka galtesiatna tawh thuk ding hi.Na thumanna tawh kizui-inamaute sumai in. </VERS>
            <VERS vnumber="6"> Utna lungsim tawhbiakpiakna kong pia dinga,nang hoih na hih manin,nangma tungah lungdamnakong ko ding hi, Topa aw.</VERS>
            <VERS vnumber="7"> Bang hang hiam cih lehhaksatna khempeuh paninkei nong hon khia khin a,ka galte a guallelhnakeimah in ka mu khin ta hi.</VERS>
        </CHAPTER>
        <CHAPTER cnumber="55">
            <VERS>Suahtaksakna ding le Mi khemte Suksiat ding Ngetna</VERS>
            <VERS vnumber="1"> Pasian aw, ka thungetnahong ngai inla,ka hong thumna paninnangmah bu kei in.</VERS>
            <VERS vnumber="2"> Keima lam hong nga inla,ka hong ngetna hong pia in.Ka lungsim gimna inkei hong zo gawp ta hi.</VERS>
            <VERS vnumber="3"> Migilote’ sukcipna,galte’ huging inkei hong gimsak hi.Bang hang hiam cih lehamaute in keima tungahhaksatna hong tun uh a,hehna tawhkeimah hong galbawl dingamaute in nuamsa uh hi. </VERS>
            <VERS vnumber="4"> Ka sungahka lungsim na mahmah a,sih ding launatekei tungah hong tung zo hi.</VERS>
            <VERS vnumber="5"> Launa le linnaka tungah hong tung a,launa in hong vukcip hi.</VERS>
            <VERS vnumber="6"> Hih bangin ka ci hi:“Vakhu bangin kha nei hi leng!Ka leeng khia dinga,nuamtakin ka om hithiat ding hi.</VERS>
            <VERS vnumber="7"> Gamla pekah ka vakthap dinga,gam sungah ka giak ding hi.</VERS>
            <VERS vnumber="8"> Gensiatna huihpi lehuih husiate paninbukna ka zong pak ding hi,”ka ci hi.</VERS>
            <VERS vnumber="9"> Topa aw,amau’ geelnate suksiat sakina pau uh kilamdangsak in. Bang hang hiam cih lehkhua sungahngongtatna le kam kiseelnaka mu hi.</VERS>
            <VERS vnumber="10"> Amaute sun le zaninkulhpi tungah kot paipai uh a,khua sungahsiatna le ngongtatnate om a,mite lakah lungkhamna om hi.</VERS>
            <VERS vnumber="11"> Sumzuak sumleina mun paninkisukcipna le kikhemnateveng lo hi. </VERS>
            <VERS vnumber="12"> Kei hong phin galte hi lo hi.Hi leh ka thuakzo ding hi.Kiphatsakna tawh kei hong bawlte,langpang mi hi lo hi.Hi leh ama kiang paninka bu thei ding hi.</VERS>
            <VERS vnumber="13"> Ahih hangin ka kikimpih,ka kikholhpih,ka lawm theih mahmah,nangmah na hi hi.</VERS>
            <VERS vnumber="14"> Kam khum tawh i kihoho ngei a,Pasian’ inn sungahi kikhawl khawm ngei hi.</VERS>
            <VERS vnumber="15"> Amau’ tungah sihna tungsak in.Leinuai-ah a hingtanginamaute paisuksak inla,amaute launa lianpi tawha han uhah paisak in. </VERS>
            <VERS vnumber="16"> Ahih hangin keimah inPasian’ tungah ka ko a,Topa in kei hong hon ding hi.</VERS>
            <VERS vnumber="17"> Nitak, zingsang le suninka gimna leh ka thumnateama tungah ka gen a,amah in keima thumna aw,hong za ding hi.</VERS>
            <VERS vnumber="18"> Amah in ka galsimna sungahkei hong kem dinga,a muanhuai munahkei hong koih ding hi.Bang hang hiam cih lehkeimah a hong do dinginmi tampi tak kigual deudau uh hi.</VERS>
            <VERS vnumber="19"> Tanglai pek panin kumpi-in a kikoihPasian in za-inamaute niamkhiat ding hi.Bang hang hiam cih lehamaute in thukham zui lo uh a,Pasian zahtak lo uh hi. </VERS>
            <VERS vnumber="20"> Ka kikholhpih ngei mi ina lawmte langpangin su gawp a,a thuciamna palsat hi.</VERS>
            <VERS vnumber="21"> Ama kampau,thawhbat sangin nel zaw a,ahi zongin a lung sungahmuhdahna om hi.A kammaltesathau sangin nip zaw a,ahi zongin tuate pennamsau hiam mahmah tawhkibang hi. </VERS>
            <VERS vnumber="22"> Topa tungah na vangik nga in,amah in hong huh ding hi.Amah in mi thumantekiliingsak ngei lo ding hi. </VERS>
            <VERS vnumber="23"> Ahih hangin Pasian aw,dum thuk penna munahamaute na lawnsuk dinga,mi thatte le mi khemte penamau nuntak ding zah langhing lo ding uh hi.Ahih hangin keimah innang kong muang ding hi.</VERS>
        </CHAPTER>
        <CHAPTER cnumber="56">
            <VERS>Muanna tawh Thungetna a</VERS>
            <VERS vnumber="1"> Pasian aw, mite inkei hong tuancil ahih maninkei hong hehpih in.Sunthapai-ingalte in kei hong sucip hi.</VERS>
            <VERS vnumber="2"> Sunthapai-in ka galte inkei hong tuancil uh a,kiphatsakna tawh mi tampi inkei hong do hi.</VERS>
            <VERS vnumber="3"> Kei ka lau cianginnangmah kong muang hi.</VERS>
            <VERS vnumber="4"> A thu ka phat Pasian’ sungah,lunghihmawhnakhat zong nei hetloinPasian ka muang hi.Mihing ahi lelte in kei,bang hong cih zo ding ahi hiam? </VERS>
            <VERS vnumber="5"> Amaute in ka vai siatsak dingsunthapai-in hanciam uh a,amau’ ngaihsutnate khempeuhkeima siatna ding ahi hi.</VERS>
            <VERS vnumber="6"> Amaute kikaikhawminkeimah hong buk uh a,ka gamtatna khempeuhhong encik uh hi.Amaute in keimah thah dinga hanciam uh bangin,</VERS>
            <VERS vnumber="7"> amau’ khialhna hanginamaute thuk in.Pasian aw, hehna tawhtua mite lawnkhiasuk in. </VERS>
            <VERS vnumber="8"> Ka sin linnate khempeuhnangmah in na ciamteh khin hi.Ka khituite khempeuhna thawl sungah thun in.Tuate na laibu sungahkiciamteh hi lo ahi hiam?</VERS>
            <VERS vnumber="9"> Tua ciangin, keimah inkong koh ni peuh cianginka galte nungkik ding hi.Pasian penkeima-a’ ahihna ka thei hi.</VERS>
            <VERS vnumber="10"> A thu ka phat Pasian’ sungah,a thu ka phat Topa’ sungah,</VERS>
            <VERS vnumber="11"> lunghihmawhna khat zongnei hetloin Pasian ka muang hi.Mihing lellelte in kei,bang hong cih zo dingahi uh hiam? </VERS>
            <VERS vnumber="12"> Pasian aw, nang tungahka kiciamna ka zuih kul hi.Nangma tungahlungdamna kong thuk hi.</VERS>
            <VERS vnumber="13"> Bang hang hiam cih lehsihna panin nong hon khia khin hi.Pasian’ mai,nuntakna khuavak sungahka pai theih nadinginka khe a taalna ding paninna hong hon khia hi.</VERS>
        </CHAPTER>
        <CHAPTER cnumber="57">
            <VERS>Pasian’ Hut ding Lungmuangin Ngetna a(</VERS>
        </CHAPTER>
        <CHAPTER cnumber="108">
            <VERS>:1-5)</VERS>
            <VERS vnumber="1"> Kei hong hehpih in Pasian aw,nang hong bel ka hih maninkei hong hehpih in.Siatna huihpi a ven matengna kha liimah kong bu ding hi. </VERS>
            <VERS vnumber="2"> A Sangpen Pasian’ tungah,keima deihna a hong tungsakPasian’ tungah ka ko hi.</VERS>
            <VERS vnumber="3"> Amah in vantung paninkeimah hong dawnginhong hon khia dinga,amah in kei hong tuanciltemaizumin a koih ding hi.Pasian in ama itna kip lea thumanna hong lak ding hi. </VERS>
            <VERS vnumber="4"> Huaihamna tawh mihing a netum,humpinelkai tawh a kibang mite’lakah ka om hithiat hi.Amau’ hate,namsau hiam tawh kibang hi. </VERS>
            <VERS vnumber="5"> Pasian aw,vantungah na liatna kilangsak in.Leitung khempeuh ahna minthanna omsak in. </VERS>
            <VERS vnumber="6"> Amaute in keima khe,thang hong siah uh a,lungkhamin hong koih uh hi.Ka pai nading munahgum khat to uh a,ahih hangin tua gum sungahamaute mah kia uh hi. </VERS>
            <VERS vnumber="7"> Ka lungmuang hi,Pasian aw, ka lungmuang hi.La ka sa dinga,nakpitakin ka sa ding hi.</VERS>
            <VERS vnumber="8"> Ka tho ding hi.Harp lasakna lelaiza lasakna aw, tho ta un.Zingsang khuavakhong phong ning.</VERS>
            <VERS vnumber="9"> Topa aw, mite lakahlungdam kong ko dinga,minamte lakahnangmah phatna ka sa ding hi.</VERS>
            <VERS vnumber="10"> Bang hang hiam cih lehna itna kip in vantung ban a,na thumanna in meiipi banto hi.</VERS>
            <VERS vnumber="11"> Pasian aw, vantungahna liatna kilangsak in.Leitung khempeuh ahna minthanna omsak in.</VERS>
        </CHAPTER>
        <CHAPTER cnumber="58">
            <VERS>Migilote tungah Thuk ding Ngetna</VERS>
            <VERS vnumber="1"> No gam ukte aw,a manin thu na khen uh hiam?Note in mi khempeuh’ thua tangin na khen uh hiam?</VERS>
            <VERS vnumber="2"> Hi peuhmah lo hi; na lungsim uhaha man lo na ngaihsun uh a,gam sungahngongtatna na gamta uh hi. </VERS>
            <VERS vnumber="3"> Migilote a khan tawnun khial uh hi.A suah tung mahunlam khial pah uh a,zuauthu gen uh hi.</VERS>
            <VERS vnumber="4-5"> Amaute ingulpi’ gu bang gu nei uh a,a khiimte’ aw ahi a,a zol siamte’ aw ahi zonginbangmah a za het lo,gul bilngong tawh kibang uh hi. </VERS>
            <VERS vnumber="6"> Pasian aw, amau’ kam sungaa om a hate uh sutan inla,humpinelkai khanglai hatu-tebot khia in, Topa aw.</VERS>
            <VERS vnumber="7"> Tui luang khiate banginamaute mangthangsak inla,lopa bangin amautekituancil gawpin keutumsak in.</VERS>
            <VERS vnumber="8"> Amaute a naai a bei toktol,a hun cing loin a suak,ni a mu ngei lote bangsak in.</VERS>
            <VERS vnumber="9"> Na beelte inlingkung kuang sa a sak ma-in,a hing a keu-inamah in phiat khia mang hen. </VERS>
            <VERS vnumber="10"> Heh thukna a muh cianginthuman mipa lungdam dinga,migilote’ sisan sungahamah in a khete sil ding hi.</VERS>
            <VERS vnumber="11"> Mite in, “Thuman mi adingnoptuamna om taktak a,leitung thu a khenPasian khat om taktak hi,”ci ding uh hi.</VERS>
        </CHAPTER>
        <CHAPTER cnumber="59">
            <VERS>Galte pan Hotkhiat ding Ngetna a</VERS>
            <VERS vnumber="1"> Ka Pasian aw,ka galte’ kiang paninkeimah hong hon khia in.Kei a hong langpangte paninkei hong dal in.</VERS>
            <VERS vnumber="2"> Siatna a bawlte’ kiang paninhong suaktasak inla,mi that nuamte’ kiang paninkeimah hong hon in. </VERS>
            <VERS vnumber="3"> Bang hang hiam cih lehamaute in kei hong pangsim uh a,a kihtakhuai mitekeimah hong langpanginkikaikhawm uh hi.Topa aw,keima thupalsatna hang hi lo,</VERS>
            <VERS vnumber="4"> kei’ khialhna hang hi lopi-in,amaute va kithawi uh hi.Nangmah in hong phawk in.Keimah a hong huh dinginhong pai inla, kei hong en in.</VERS>
            <VERS vnumber="5"> Nang, Vanglian Topa Pasian,Israel’ Pasian na hi hi.Minam khempeuhgim a pia dingin tho inla,khemna tawh siat gamtat dinga sawmte kuamah siit kei in. </VERS>
            <VERS vnumber="6"> Nitak siminamaute hong paikik zelzelinui bangin ku uh a,khua sung tengahvak khuankhuan uh hi.</VERS>
            <VERS vnumber="7"> Amaute a kam uh tawhnakpipi-in hawk uh a,a muk uh tawhzuauthu gengen uh hi.Bang hang hiam cih leh,“Kua’n hong za ding hiam?”ci-in amaute in ngaihsun uh hi. </VERS>
            <VERS vnumber="8"> Topa aw, ahih hangin nang inamaute na nuihsan lel a,minam khempeuh na zahpih hi.</VERS>
            <VERS vnumber="9"> Ka thahatna aw,nangmah phatna ka sa ding hi.Bang hang hiam cih lehka Pasian aw,ka munkip muanhuai na hi hi.</VERS>
            <VERS vnumber="10"> Ka Pasian in ama itna kip tawhkeimah hong dawn dinga,ka Pasian in gualzawhna tawhka galte hong ensak ding hi. </VERS>
            <VERS vnumber="11"> Amaute that kei in; that lecinka mite in mangngilh ding hi.Na vangliatna tawhamaute kilok gawpsak inla,amaute niamkhiat in,Topa, kote hong hupa aw.</VERS>
            <VERS vnumber="12"> Amau’ kama a mawhnaa muk uh tawh a pauna hangin,amau’ kiphatsakna-ahamau mah awksak in.Amaute in hamsiatna zanginzuauthu a genna hangun,</VERS>
            <VERS vnumber="13"> hehna tawh amaute beisak in.Amaute khempeuha beisiang dongin sumai in.Tua hileh Pasian in Israel-te tungahleimong dongin a uk khitna thumi khempeuh in thei ding uh hi. </VERS>
            <VERS vnumber="14"> Nitak siminamaute hong paikik zelzelinui bangin ku uh a,khua sung tengahvak khuankhuan uh hi.</VERS>
            <VERS vnumber="15"> An zong dingin vak kawikawi uh a,a kham uh ngah kei lehhumham uh hi. </VERS>
            <VERS vnumber="16"> Ahih hangin keimah inna vangliatna la ka sa dinga,zingsangin na itna kip phatna lanakpitakin ka sa ding hi.Bang hang hiam cih leh nang,ka munkip muanhuai na hi a,ka gentheih huninkeima belh na hi hi.</VERS>
            <VERS vnumber="17"> Ka thahatna aw,nangmah phatna ka sa ding hi.Bang hang hiam cih lehPasian aw, nang penka munkip muanhuai,keima tungah itna kipa hong lak Pasian na hi hi.</VERS>
        </CHAPTER>
        <CHAPTER cnumber="60">
            <VERS vnumber="1"> Pasian aw,kote na hong nil khia khin a,ka panmunte uhna sukham mang khin hi.Kote tungahnangmah na heh khin hi.Kote ka ngei uhhong bangsakkik ta in.</VERS>
            <VERS vnumber="2"> Nangmah in lei na liingsak khin a,lei na khangkhamsak khin hi.Kip lo ahih ciangina kitam mate matkik in.</VERS>
            <VERS vnumber="3"> Nangmah in na mitea haksa na thuaksak khin hi.Ka dawn dingunko a hong hoisak leenggahzuna hong pia khin hi.</VERS>
            <VERS vnumber="4"> Thalte panin kihemina kikaihkhop nadingunnang hong zahtakte adingindial khat na koih khin hi.</VERS>
            <VERS vnumber="5"> Nangma it mitea suahtak theih nadinginna khut taklam tawhgualzawhna pia inla,kote’ ngetna hong pia in. </VERS>
            <VERS vnumber="6"> A biakinn sungahPasian in thu gen a,“Gualzo a lungdamna tawhShekhem gam khenkhia-inSukkoth gam kuamka seh khia ding hi.</VERS>
            <VERS vnumber="7"> Gilead gam keima a’ hi a,Manasseh gam zongkeima-a’ mah ahi hi.Efraim gam ka siklukhu hi a,Judah gam ka ciangkhut ahi hi.</VERS>
            <VERS vnumber="8"> Moab gam ka kisilna kuang hi a,ka neihsa hi cih lahna liminEdom gam tungahka khedap ka lawn a,Filistia gam tungahgualzawhna tawh ka awng hi,”a ci hi. </VERS>
            <VERS vnumber="9"> Kua in khuapi muanhuai-ahkei hong paipih ding hiam?Kua in Edom gamahkei hong paipih ding hiam?</VERS>
            <VERS vnumber="10"> Pasian aw, nangmah inkote a hong don nawn lokhinta hi lo na hi hiam?Pasian aw, komau’ galkapte tawhna hong kuan khia kei hi.</VERS>
            <VERS vnumber="11"> Ka galdona uhah huhna hong pia in;bang hang hiam cih lehmihing’ huhna a mawkna hi.</VERS>
            <VERS vnumber="12"> Pasian tawhkhauhtakin i hih ding hi.Amah pen i galtehong sikcipsak ding pa ahi hi.</VERS>
        </CHAPTER>
        <CHAPTER cnumber="61">
            <VERS>Pasian’ Hut ding Ngetna</VERS>
            <VERS vnumber="1"> Pasian aw,ka kikona aw hong za inla,ka thungetna hong ngai in.</VERS>
            <VERS vnumber="2"> Ka lungsim a neu ciangin,leimong panin nang kong sam hi. Keimah sangin a sang zawsuangpi tungah hong paipih in.</VERS>
            <VERS vnumber="3"> Bang hang hiam cih lehnang, keima bukna na hi a,galte’ langahtausang muanhuai na hi hi. </VERS>
            <VERS vnumber="4"> Na buk sungahhong omsak tawntung inla,nangma khate’ hutna sungahlungmuangin hong omsak in.</VERS>
            <VERS vnumber="5"> Bang hang hiam cih leh Pasian aw,ka thuciamnate khempeuhnangmah in na za khin a,nangmah a hong zahtak mite’ngah dingte keimahnong pia khinta hi. </VERS>
            <VERS vnumber="6"> Kumpipa khantosak inla,khang tawntungin nungtasak in.</VERS>
            <VERS vnumber="7"> Pasian’ mai-ahamah om ngitnget henla,ama itna kip le a thumanna inamah kem tahen. </VERS>
            <VERS vnumber="8"> Tua ciangin nisiminka thuciamnate bangin gamta-in,na min phatna ka sasa ding hi.</VERS>
        </CHAPTER>
        <CHAPTER cnumber="62">
            <VERS>Pasian’ Hut ding Muanna</VERS>
            <VERS vnumber="1"> Dai dide-inPasian bek ka ngak a,ama hong hotkhiat dingmuangin ka om hi.</VERS>
            <VERS vnumber="2"> Kei hong huhpa le hong honpaamah bek hi a,ka guallel ngei kei ding hi. </VERS>
            <VERS vnumber="3"> Note khempeuh inkawm a hoi tawh a kibang,gawl bangin a kiliing mi khata susia dinginbang tanvei hih huan nilohin,susia ding na hi uh hiam?</VERS>
            <VERS vnumber="4"> Amah a zaliatna paninsukniam ding bekbekamaute in a sawm uh hi.Amaute in thuman lo-ahnuamsa mahmah uh hi.Amaute in a kampi uh tawhphat khem uh a,ahih hangin a sungtawng uhahsamsiat uh hi. </VERS>
            <VERS vnumber="5"> Amah bek ka muan ahih manin,daitakin Pasian bek ka ngak hi.</VERS>
            <VERS vnumber="6"> Kei hong hupa le hong honpaamah bek mah hi a,ka guallel ngei kei ding hi.</VERS>
            <VERS vnumber="7"> Keima suahtakna leka minphatna Pasian’ hang ahi hi.A muanhuai ka belh pa,ka bukna Pasian ahi hi. </VERS>
            <VERS vnumber="8"> Mite aw,amah muang tawntung unla,na lungkhamna teng uhama tungah gen un.Pasian, eite’ bukna ahi hi. </VERS>
            <VERS vnumber="9"> Mihingte ahihlehhusan bang bek hi a,a lian a neu kibang lel hi.Tawi a kikhai cianginamaute in leek lo uh a,amaute a kigawminhusan sangin zang zaw hi.</VERS>
            <VERS vnumber="10"> Zawhthawh thu tawh ngahnamuanin nei kei inla,suh gawpnate lametin nei kei in.Na hauhna a khan leh,tuate muanin nei kei in. </VERS>
            <VERS vnumber="11"> Vangliatna pen keima a’ hi,ci-in Pasian in a gennaka zak ngeingeisa ahi hi.</VERS>
            <VERS vnumber="12"> Topa aw, itna kip nangma a’ ahi hi.Bang hang hiam cih leha sepna bang ciatinmite na thuk hi.</VERS>
        </CHAPTER>
        <CHAPTER cnumber="63">
            <VERS>Pasian Lunggulhna a</VERS>
            <VERS vnumber="1"> Pasian aw, keima Pasian na hi hi.Nangmah kong zong a,ka lungsim khempeuh tawhnang kong deih hi.Tui om lohna gamkeu banginka pumpi bup innang hong deih hi.</VERS>
            <VERS vnumber="2"> Tua ahih manin biakinn sungahnang mahmah le na vangliatnana minthannate kei hong musak in.</VERS>
            <VERS vnumber="3"> Nuntakna sanginnangma itna kip hoih zawahih manin nangmahkong phat ding hi.</VERS>
            <VERS vnumber="4"> Tua ahih ciangin ka nuntak laitengnang kong phat dinga,ka khutte hong laam to-inthu kong ngen ding hi. </VERS>
            <VERS vnumber="5-6"> Ka lupna tungahnangmah hong ngaihsunsunin,zanthapai-inkong lungngaihngaih cianginguhngek le sathau ne banginka lung tai mahmah a,lungdam mahmahna tawhnangmah phatna la ka sa ding hi.</VERS>
            <VERS vnumber="7"> Bang hang hiam cih lehkei a hong huhpa na hi a,nangma hutna sungahlungdamin la ka sa hi.</VERS>
            <VERS vnumber="8"> Nangmah kong bel a,nangma taklam khut inkeimah a hong len hi. </VERS>
            <VERS vnumber="9"> Ahi zonginthah dingin kei a hong zongte,lei thukpi sungahpaisuk ding uh hi.</VERS>
            <VERS vnumber="10"> Gal sungah amaute si ding uh a,ngiate’ an suak ding uh hi.</VERS>
            <VERS vnumber="11"> Ahi zongin Pasian’ hanginkumpipa lungdam dinga,Pasian tawh thuciamnaa nei khempeuhte zongminthang ding uh hi.Bang hang hiam cih lehzuauthu a gen kam khempeuhkihubing ding hi.</VERS>
        </CHAPTER>
        <CHAPTER cnumber="64">
            <VERS>Galte pan Hut ding Ngetna</VERS>
            <VERS vnumber="1"> Pasian aw,ka thumna aw hong za inla,gallauna panin kei hong kem in.</VERS>
            <VERS vnumber="2"> Migilote’ sawmsimna,thusia bawlte’ vaihawmna,</VERS>
            <VERS vnumber="3"> namsau taat bangina leii uh a taatte,thaltang banginthu hoih lo a ngimte,</VERS>
            <VERS vnumber="4"> a buk simna panunmawhbaang lo mi a kapte,lau hetloin thakhatinamah a kapte’ kiang paninkei hong liah in.</VERS>
            <VERS vnumber="5"> Amaute in thusia bekbekngaihsun niloh uh hi.Amaute inthangsiah sim ding gen uh a,“Eite kua inhong mu ding ahi hiam?</VERS>
            <VERS vnumber="6"> Eite’ mawhna kua inphawk zo ding ahi hiam?Siam mahmahna tawhi sawmsimna i vaihawm hi,”ci-in a ngaihsun uh hi.Bang hang hiam cih lehmihingte’ sung thu lea lungsim ngaihsutna uhthuk mahmah hi. </VERS>
            <VERS vnumber="7"> Ahih hangin Pasian ina thaltang tawhamaute kap gawp dinga,amaute khempeuhthakhatin liam ding uh hi.</VERS>
            <VERS vnumber="8"> Amau’ kampaunate hanginamaute siatna thuaksak dinga,amaute a mu khempeuh ina lu uh peisan ding uh hi.</VERS>
            <VERS vnumber="9"> Tua cianginmi khempeuh lau ding uh hi.Amaute in Pasian’ hihsa thutegengen ding uh a,ama hihsa nate khempeuhngaihsunsun ding uh hi.</VERS>
            <VERS vnumber="10"> Topa’ nasepna hanginmidikte lungdam ding uh a,amah a beel ding uh hi.Lungsim thutangte khempeuh inamah a phat ding uh hi.</VERS>
        </CHAPTER>
        <CHAPTER cnumber="65">
            <VERS>Leitang a Hoihsak Pasian Phatna</VERS>
            <VERS vnumber="1"> Pasian aw, Zion-ahnangmah phat dingin kilawm a,nangma tunga thuciamsatehong kitungsak ding hi.</VERS>
            <VERS vnumber="2"> Thungetna a zapa na hi a,mawhna hangin nangma kiangahmi khempeuh hong pai ding uh hi.</VERS>
            <VERS vnumber="3"> Ka mawhnate unkote hong zawh ciangin,nangmah in tuate na hong maisak hi.</VERS>
            <VERS vnumber="4"> Nangma inn-ah a om dinginna teel na lakte mi nuamsa ahi hi.Nangma biakinn siangtho,na innsunga hoihna tawhkote ka lungkim ding uh hi. </VERS>
            <VERS vnumber="5"> Tuipi gamla pente leleimong khempeuhte’ lamet,kote a hong hon khia Pasian,</VERS>
            <VERS vnumber="6"> a thahatna tawh mualte a bawl,vangliatna tawh a kidim,</VERS>
            <VERS vnumber="7"> tuipi gingte, tuihualte,mi gamlumte a daisak pa aw,</VERS>
            <VERS vnumber="8"> leimong peka omte inna hihna limte a kihtak nadinguna kihtakhuai gamtatna zangin,nong hotkhiatna tawhkote’ ngetna nong pia hi.Nisuahna le nitumna kikalaha om mi khempeuhtelungdamna tawha awng dingin na bawl hi. </VERS>
            <VERS vnumber="9"> Nangmah in leitung enin,guah na hong zusak a,leitung a hoihnanakpitakin na behlap hi.Pasian’ gunpi tui tawh kidim a,leitungah an na piangsak hi.Tua bangin nangmah inna khempeuh na bawl khol hi.</VERS>
            <VERS vnumber="10"> Tu-ma-kuakte khempeuhtui tampi tak na buak a,leivumte zalhmai-in,guahtui tawh na nipsak a,a po kungte thupha na pia hi.</VERS>
            <VERS vnumber="11"> Nangma hauhna tawhkum na phasak a,na leeng paina khempeuh ahsathau a taak hi.</VERS>
            <VERS vnumber="12"> Ganhing tatna,a noptuak mahmah munte-ahganhing honte omin,mualte khempeuh zonglungdamna tawh kidim a,</VERS>
            <VERS vnumber="13"> gamlak lonona muntetuuhon tawh kizemin,kuampite an tawh kidim a,amaute lungdamin awnginla a sa khawm uh hi.</VERS>
        </CHAPTER>
        <CHAPTER cnumber="66">
            <VERS>Pasian’ Nasep A Lamdangte Phatna</VERS>
            <VERS vnumber="1"> Leitung mi khempeuh aw,Pasian’ tungah lungdamna awging phasak un.</VERS>
            <VERS vnumber="2"> Ama minthanna sa unla,ama tungah minthanna pia un.</VERS>
            <VERS vnumber="3"> Pasian’ tungah thu gen unla,“Nangma bawlnatebangzahta-in dipkuathuai!Na vang lian mahmah ahih maninna mai-ah na galte innang hong mai-et uh hi.</VERS>
            <VERS vnumber="4"> Leitung mi khempeuh innangmah hong bia uh hi.Amaute in nangmah phatnala hong sak uh a,nangma minphatna lahong sak uh hi,” ci-in gen un. </VERS>
            <VERS vnumber="5"> Hong pai unla,Pasian’ sepsate mu un.Mite’ lak a a bawlnate-ahamah dipkuathuai hi.</VERS>
            <VERS vnumber="6"> Amah in tuipi tui penleikeu suaksak a,i pu i pate in a khe uh tawhtua tuipi na kantan uh hi.Tua bangin ama nasepna hangineite i lungdam hi.</VERS>
            <VERS vnumber="7"> Ama thahatna tawha uk ngitnget pa, ama mit tawhminamte a encik ngitnget pa,mi lehdote in langpan kei uh hen.</VERS>
            <VERS vnumber="8-9"> Mite aw, a hingte lak aa hong kem pa,i khe a hong taalsak lopa,eite’ Pasian phat un.Amah phatna awkizasak tawntung un. </VERS>
            <VERS vnumber="10"> Bang hang hiam cih leh Pasian aw,kote na hong sin khin a,mei tawh ngun a kisin banginkote na hong sin khin hi.</VERS>
            <VERS vnumber="11"> Nangmah in ngen sungahkote na hong tungsak a,ka nungzang uhahvangikpi na hong suan hi.</VERS>
            <VERS vnumber="12"> Ka galte uh nong tuancilsak a,tui le mei lauhuainateka thuak uh hi.Ahih hangin nangmah ina tanzau munah kotenong paipih hi. </VERS>
            <VERS vnumber="13-14"> Meihal biaknate tawhnangma inn sungahkei ka hong pai ding hi.Ka lungkham laitakinka muk pan a a ging khia,ka kama ka thuciamtenangma tungahkong pia ding hi.</VERS>
            <VERS vnumber="15"> Ganhing thaute tawhmeihal biaknate,tuutal-a biakna khute tawhbiakna kong pia dinga,bawngtalte le keelte tawhnangmah biakpiaknaka bawl ding hi. </VERS>
            <VERS vnumber="16"> Pasian a zahtakte khempeuh aw,hong pai unla, hong za un.Kei-a’ dinga ama bawlsatekong gen ding hi.</VERS>
            <VERS vnumber="17"> Ama tungah huhna ngeninnakpitakin ka kiko a,lasakna tawh amah ka phat hi.</VERS>
            <VERS vnumber="18"> Ka lung sungah mawhna kem leng,Topa in keima thuhong ngai lo ding hi.</VERS>
            <VERS vnumber="19"> Ahih hangin Pasian in,keima thuhong ngai khin taktak a,keima thungetna aw,hong don khinzo hi. </VERS>
            <VERS vnumber="20"> Amah in keima thungetnahong nolh loin,keima kiang panin a itna kipla khia lo ahih maninPasian in thupha ngah tahen!</VERS>
        </CHAPTER>
        <CHAPTER cnumber="67">
            <VERS>Lungdam Kohna La</VERS>
            <VERS vnumber="1"> Pasian in eite hong hehpihinthupha hong pia henla,eite khempeuh tungaha mai hong taangsak tahen.</VERS>
            <VERS vnumber="2"> Leitungah nangma deihna,minam khempeuhte lakahna vanglian hotkhiatnakithei tahen. </VERS>
            <VERS vnumber="3"> Pasian aw, mi khempeuh innangmah hong phat henla,mi khempeuh innangmah hong pahtawi tahen. </VERS>
            <VERS vnumber="4"> Mite’ thu a manin khenin,leitung minamte khempeuhlamlakin makai na hih manin,minamte nuaminlungdamna la hong sak ta uh hen. </VERS>
            <VERS vnumber="5"> Pasian aw, mi khempeuh innangmah hong phat henla,mi khempeuh innangmah hong pahtawi tahen. </VERS>
            <VERS vnumber="6"> Leitang in ama hauhnagah khia khinta a,Pasian, eima Pasian ineite thupha hong pia khin hi.</VERS>
            <VERS vnumber="7"> Pasian ineite thupha hong pia khin hi.Leimong dong mi khempeuhte inamah zahtak uh hen.</VERS>
        </CHAPTER>
        <CHAPTER cnumber="68">
            <VERS>Pasian’ Gualzawh La</VERS>
            <VERS vnumber="1"> Pasian hong kipan henla,ama galte kithehthangsak hen.Amah a mudahteama mai-ah tai uh hen.</VERS>
            <VERS vnumber="2"> Meikhu leeng khia banginamaute a hawl khia ding hi.Mei mai-ah khuainun a tui banginPasian’ mai-ahmigilote sia mang ding hi.</VERS>
            <VERS vnumber="3"> Ahih hangin midiktelungdam ding hi.Pasian’ mai-ahnuamin diang ding uh a,amaute lungdam mahmahinawng-awng ding uh hi. </VERS>
            <VERS vnumber="4"> Pasian’ tungah la sa unla,ama min phatna la sa un.Meiite tungaha tuang pa la sak un.Ama min pen Topa ahi hi;ama mai-ah lungdamin diang un! </VERS>
            <VERS vnumber="5"> Pa nei lote’ pa lemeigong numeite a hupa pen,a siangtho mahmahama omna-ah a om Pasian ahi hi.</VERS>
            <VERS vnumber="6"> Pasian in a cimawhtea ten nading inn lelo guan a,thongkia mitenopsakna munah a tunpih hi.Ahih hangin mi lehdote ahihlehkeugaw gamah teeng uh hi. </VERS>
            <VERS vnumber="7"> Pasian aw, nangma mite mai-ahna kuankhiat ciang,gamlak nawkin na pai ciangin,</VERS>
            <VERS vnumber="8"> nangmah Pasian na om maninlei kiliing gawpinvantungte in guah a zusak hi.Pasian ahi, Israel Pasian’ omna-ahSinai mual nangawna kiliing gawp hi.</VERS>
            <VERS vnumber="9"> Pasian aw, na luah mitevul gawp uh ahih maninguah tampi zusakinna nosuaksakkik hi.</VERS>
            <VERS vnumber="10"> Nangma mihonte intua sungah omna ding mu uh hi.Pasian aw, nangma hoihna tawha cimawh mite’ kisapnaa kicingin na guan hi. </VERS>
            <VERS vnumber="11"> Topa in thu pia hi:Hih thu a pua mihontetam mahmah uh a,</VERS>
            <VERS vnumber="12"> “Kumpipa’ galkapte tai uh!”ci uh hi.Inn-a om nupite in galte’ vana kisutte hawm uh a,tua vante pen</VERS>
            <VERS vnumber="13"> ngun tawh a kizut vakhu limte hi a,a khate kham tawh kizut hi.Bang hangin note pawlkhat,tuukhawk sungahmawk om na hi uh hiam?</VERS>
            <VERS vnumber="14"> Vanglianpa in tua gam paninkumpite a nawhkeek cianginZalmon mualtungahvuk a kia tawh kibang hi. </VERS>
            <VERS vnumber="15"> Aw mual lianpi, Bashan mual,aw mual dawnzum tampi a neiBashan mual!</VERS>
            <VERS vnumber="16"> Dawnzum tampi a nei mual aw,Pasian in ama om nadingina deih mual Pasian’ omtawntungna ding munbang hanginsimmawh et na hi hiam? </VERS>
            <VERS vnumber="17"> Leeng muanhuai tul sawmnih,vantungmi a tultul tawh,Sinai mual pan siangtho munahTopa hong pai hi.</VERS>
            <VERS vnumber="18"> Topa nangmah Pasiantua munah na om theih nadingina sangna-ah kahto-insalte na paipih a, mihonte lemi lehdote’ tung nangawn paninpiakkhong nate na ngah hi. </VERS>
            <VERS vnumber="19"> Nisimin eite adingina hong thuaksakTopa in thupha ngah tahen.Pasian peneite hong hon khia pa ahi hi.</VERS>
            <VERS vnumber="20"> Eite’ Pasian penhong hon khia Pasian hi a,sihna pan a hong suaktasakTopa Pasian ahi hi. </VERS>
            <VERS vnumber="21"> Ahih hangin Pasian inmawhna a gamtaa galte’ lutang khempeuhsukham ding hi.</VERS>
            <VERS vnumber="22-23"> Topa in hih bangin ci hi:“Note in sisan sungahna khe uh silin,na uite un galte’ sisana liak theih nadinginBashan mual paningalte la khiakikin,tuipi thuk sung paninka kaikhiakik ding hi,” a ci hi. </VERS>
            <VERS vnumber="24"> Pasian aw,ka Kumpipa, keima Pasian,a zahtakhuai takinbiakinn sungah na paina kimu hi.</VERS>
            <VERS vnumber="25"> A masa-in lasate,a nunungin tamngai tumte,a laizangahnungak khuangtumte in:</VERS>
            <VERS vnumber="26"> “Israel’ suanlekhakte aw,mipi kikhopna sungahTopa Pasian phat un!” ci uh hi.</VERS>
            <VERS vnumber="27"> Amaute’ lakah a mi tawm penBenjamin-te a mapi-in om a,amau’ zomahJudah kumpite le a mite,Naftali kumpite le a mite ahi uh hi. </VERS>
            <VERS vnumber="28"> Pasian aw,na vangliatna kilangsak in.Kote adingina hong bawlsak Pasian aw,na thahatna hong lak in.</VERS>
            <VERS vnumber="29"> Jerusalem-a na biakinn hanginkumpite in nang tungahletsong hong puak uh hi.</VERS>
            <VERS vnumber="30"> Pumpeeng lak a teeng Egypt mite -tua ganhingte, bawngtal hon,bawngnote tai gawp in.Siah a lunggulhte tuancil inla,gal a uuk mite thehthang gawp in.</VERS>
            <VERS vnumber="31"> Egypt gam paninsumngo la khiasak inla,Pasian’ tungah thungetna-inEthiopia gama khut zansak mengmeng in. </VERS>
            <VERS vnumber="32-33"> Leitung kumpi gamte aw,Pasian’ tungah la sa un.Vantung, tanglai vantung a a tuangTopa phatna la sa un.Ngai un, ama aw,a vanglian mahmah ama awhong ging khiasak hi.</VERS>
            <VERS vnumber="34"> Israel-te’ tungah a lian,Pasian’ hatna pahtawi un;ama vangliatna vantungah om hi.</VERS>
            <VERS vnumber="35"> Israel-te’ Pasian,ama biakinn sungahzahtakhuai mahmah a,ama mite tungahvangliatna le hatna a pia hi.Pasian in thupha ngah tahen!</VERS>
        </CHAPTER>
        <CHAPTER cnumber="69">
            <VERS>Hotkhiat ding le Thukkik ding Ngetna</VERS>
            <VERS vnumber="1"> Pasian aw, hong hon in!Bang hang hiam cih lehtuikhang in ka ngawng cianghong tuum ta hi.</VERS>
            <VERS vnumber="2"> Khe tawh dinkipna ding muna om lohna buannawngthuk sungah ka tumsuk a,tuithuk sung tung khinta-inka tungah tuikhang a luang hi.</VERS>
            <VERS vnumber="3"> Ka kikokona-in ka gim a,ka dang keuta hi.Ka Pasian ka ngakngakna-inka mitte maang ta hi. </VERS>
            <VERS vnumber="4"> Thu om lopi-inkei a hong mudah mi,ka lu tunga samzangte sangintam zaw uh hi.Kei a hong susia ding,zuauthu tawh a hong dotehat mahmah uh hi.Kei’ guk lohpike’n loh ding ka hi hiam?</VERS>
            <VERS vnumber="5"> Pasian aw, ka pil lohna na thei a,ka tatkhialhnatenangma kiang pan kiliah lo hi.</VERS>
            <VERS vnumber="6"> Vanglian Topa Pasian aw,nangmah a hong muangtekeima hangin zahhuaisak kei in.Israel Pasian aw, nang a hong zongtekeima hangin mindaisak kei in.</VERS>
            <VERS vnumber="7"> Bang hang hiam cih lehnangma hangin kona ka thuak a,maizumna inkei hong pumtuam khinta hi.</VERS>
            <VERS vnumber="8"> Ka sanggamte lakahmidangpi ka suak a,khualmi ka bang hi. </VERS>
            <VERS vnumber="9"> Nangma inn ka deihluatnamei bangin ka sungah sa a,nangmah hong kote’ konatekeima tung hong tu hi.</VERS>
            <VERS vnumber="10"> An ngolhna tawhka lungsim ka kiniamkhiat a,tua pen keimah hong kikonalehsuak zawsop hi.</VERS>
            <VERS vnumber="11"> Ka puan dinginpuanhampi bawl taleng zongamaute adingingentehna ka suak veve hi.</VERS>
            <VERS vnumber="12"> Kongzing lakahmite’ gengen ka hi a,zukhamte in keima thula-in hong sa uh hi. </VERS>
            <VERS vnumber="13"> Topa aw, ke’n ahihlehnang tungah thu kong ngen hi.A kicing na itna kip tawha hun hoih cianginhong dawng in, ka Pasian aw.</VERS>
            <VERS vnumber="14"> Buannawng thuk sungahtumsukna ding paninnangma thuman huhna tawhkei hong hon inla,tuithukte le ka galte’ kiang paninkei hong suaktasak in.</VERS>
            <VERS vnumber="15"> Keima tungah tuikhang lauhuaihong luangsak kei inla,khuamial thukpihong nawmvalhsak kei in.Gum in a kuavang keima tungahhong khaknelhsak kei in. </VERS>
            <VERS vnumber="16"> Topa aw,na itna kip hoih ahih maninkei hong dawng inla,na hehpihna lian a om tawh kizui-inkei’ lam hong nga in.</VERS>
            <VERS vnumber="17"> Na nasem pa kiang panna maitang seel kei inla,kei cimawh ka hih cianginhong dawng meng in.</VERS>
            <VERS vnumber="18"> Kei kiangah hong nai inla,kei hong hon in.Ka galte’ khut sung pankei hong khah in! </VERS>
            <VERS vnumber="19"> Keimah hong kisimmawhna,ka maizumna le ka mindainanang na thei a,ka galte khempeuh zongnang na thei hi.</VERS>
            <VERS vnumber="20"> Simmawhna inka lungsim hong zo a,kei ka cimawh ta hi.Kei a hong hehpih dingmi ka zonzon hanginkuamah om lo a,hong huh ding ka zon hanginkuamah ka mu kei hi.</VERS>
            <VERS vnumber="21"> Amaute in an dingingu hong pia uh a,ka dangtakna-ah dawn dingintuithuk hong pia uh hi. </VERS>
            <VERS vnumber="22"> Amau’ mai-a kilui antethangzak suaksak inla,amau’ biakna pawi antetehlop suaksak in.</VERS>
            <VERS vnumber="23"> Khua a muh theih loh nadingunamau’ mit mialsak inla,a kawngte uh zawcipsak in.</VERS>
            <VERS vnumber="24"> Amaute tungahnangma thangpaihnasungsuk inla,na sinsona amaute bansak in.</VERS>
            <VERS vnumber="25"> Amaute’ phualpia kilawi mun suak henla,amau’ bukah mi khat zongtengsak kei in.</VERS>
            <VERS vnumber="26"> Bang hang hiam cih lehnangmah in na sat gawp miamaute in bawlsia uh a,nangmah in na liamsaksa miamaute ingimsak sawnsawn uh hi.</VERS>
            <VERS vnumber="27"> Amau’ gim thuakna banahthuaksak thuahthuah lai inla,nangma tung paninsuahtakna ngah kei ta uh hen.</VERS>
            <VERS vnumber="28"> A nungtate’ laibu sung paninamaute kiphiatsak inla,miphate lakaha min uh kikhumsak kei in.  </VERS>
            <VERS vnumber="29"> Ahih hangin keimah ingimna thuakin na ka sa hi.Pasian aw, kei hong kaito-inhong hon khia ta in. </VERS>
            <VERS vnumber="30"> Lasakna tawhPasian’ min ka phat dinga,lungdamna tawhamah ka pahtawi ding hi.</VERS>
            <VERS vnumber="31"> Hih banga hihna inbawngtal tawh biakna ahi a,bawngtalno tawhbiakna sangin zongTopa lungdamsak zaw ding hi.</VERS>
            <VERS vnumber="32"> Netniamna a thuakte inhih thu mu-in lungdam uh hen.Pasian a zong note aw,na lungsim uh nosuaksakkik un.</VERS>
            <VERS vnumber="33"> Bang hang hiam cih lehTopa in a cimawhte’ aw za a,henna sungah a oma mite simmawh lo hi. </VERS>
            <VERS vnumber="34"> Vantung le leitung, tuipi le a sungaha om khempeuhte inamah phat ta uh hen.</VERS>
            <VERS vnumber="35"> Bang hang hiam cih lehPasian in Zion honinJudah khuapite lamkik dinga,a nasemte tua lai-ah teengintang pah ding uh hi.</VERS>
            <VERS vnumber="36"> Ama nasemte’ tate intua leitang luah ding uh a,amah a ittetua sungah teeng ding uh hi.</VERS>
        </CHAPTER>
        <CHAPTER cnumber="70">
            <VERS vnumber="1"> Pasian aw,keimah hong hon khia nuam in.Topa aw, keimah a huh dinginhong manlang in.</VERS>
            <VERS vnumber="2"> Kei, thah hong sawmtemaizumin kibuai gawpsak in.Keima siatna ding a deihtenungkiksak inla, mindaisak in.</VERS>
            <VERS vnumber="3"> “Ha, ha!” a cite a maizumna uhtawh maikhingsak in. </VERS>
            <VERS vnumber="4"> Nang hong zongte khempeuhlungdam mahmahinna min hangin kipak tahen.Na hotkhiat ding a utte in,“Pasian lian hi,” cici tahen. </VERS>
            <VERS vnumber="5"> Ahih hangin kei zawnginka cimawh hi.Pasian aw, hong manlang in.Nang pen keimah huhpa lehong hon khia pa na hi hi.Topa aw, hong zekai kei in.</VERS>
        </CHAPTER>
        <CHAPTER cnumber="71">
            <VERS>Puteek khat’ Thungetna</VERS>
            <VERS vnumber="1"> Topa aw, nang kong bel hi.Kei hong zahhuaisak kei in.</VERS>
            <VERS vnumber="2"> Na thumanna tawhkei hong huh inla,hong hon khia in.Keima lamah na bil hong ngat inla,hong hon in.</VERS>
            <VERS vnumber="3"> Hong hon dingin ka belh suangpi,ka kulh muanhuai, hong hi ta in;bang hang hiam cih lehkeimah hong honpa leka belh pa na hi hi. </VERS>
            <VERS vnumber="4"> Ka Pasian aw,migilote’ khut sung pan lethuman lo mite lemigilote’ matna paninkeimah hong hon in.</VERS>
            <VERS vnumber="5"> Bang hang hiam cih lehTopa Pasian aw,ka neu lai a kipanin ka hong lamet,ka hong muan na hi hi, Topa aw.</VERS>
            <VERS vnumber="6"> Ka suah tung a kipaninnangmah kong bel a,ka nu’ gil sung paninhong la khia pa na hi hi.Nangmah kong phat ngitnget hi. </VERS>
            <VERS vnumber="7"> Mi tampite adingina siahil bang ka hih hanginnang pen a muanhuai,keima belh na hi hi.</VERS>
            <VERS vnumber="8"> Sunthapai-innangmah kong phat a,na minthanna ka gen tawntung hi.</VERS>
            <VERS vnumber="9"> Ka teek hun cianginkei hong lawn khia kei inla,ka tha a kiat cianginkei hong nusia kei in.</VERS>
            <VERS vnumber="10"> Bang hang hiam cih lehka galte kihoho-in,keimah hong thahnopna thukikumkum uh hi.</VERS>
            <VERS vnumber="11"> “Pasian in amah nusia zo a,amah a hon dingkuamah om lo ahih manin,amah delhin man ni,” kici uh hi. </VERS>
            <VERS vnumber="12"> Pasian aw, kei kiang paningamla om kei in.Ka Pasian aw, keimah a huh dinginhong manlang in.</VERS>
            <VERS vnumber="13"> Kei hong mawhsaktezahhuai-in bei mang uh henla,keima siatna ding a zongtesimmawhna le minsiatna intuamcip tahen.</VERS>
            <VERS vnumber="14"> Ahih hangin ke’n,nang kong lamen dinga,nangmahkong phat semsem lai ding hi.</VERS>
            <VERS vnumber="15"> Thuman tawh na hotkhiatnana nasepnatesim zawh lohin tam ahih maninsunthapai-in ka gengen ding hi.</VERS>
            <VERS vnumber="16"> Topa Pasian aw,na nasep liante ka phat dinga,na thumanna bek geninka nei ding hi. </VERS>
            <VERS vnumber="17"> Pasian aw,ka khangno lai a kipaninnong thuhilh a,a lamdang na nasepnateka gengen lai hi.</VERS>
            <VERS vnumber="18"> Tua ahih ciangin Pasian aw,hong piang lai dingmite khempeuh tungahnangma hatna thuka gen khit matengin,teekin ka sam a kang zonginkei hong nusia kei in. </VERS>
            <VERS vnumber="19"> Pasian aw, na vangliatna lena thumanna invan sangpite banto hi.Pasian aw,na lianpipi na sem khinzo hi.Nang tawh a kibangkua om ahi hiam?</VERS>
            <VERS vnumber="20"> Gimna lianpipia hong tuaksak nangmah inkei nong hingkiksak dinga,lei thukpi sung paninnong la khiato ding hi.</VERS>
            <VERS vnumber="21"> Nangmah in ka min hoihnanong khangsak dinga,nong hehnemkik ding hi. </VERS>
            <VERS vnumber="22"> Ka Pasian aw,na thumannate hanginkei zong harp lasakna tawhnangmah kong phat ding hi.Israel-te’ Siangtho Pa aw,laiza lasakna tawhnangmah phatna ka sa ding hi.</VERS>
            <VERS vnumber="23"> Nangmah phatna ka sak cianginnuamin ka awng dinga,na hong hotkhiatna hanginka lungsim khempeuh tawhnuamin ka awng ding hi.</VERS>
            <VERS vnumber="24"> Keima siatna ding a zongtekizahhuaisak khin a,minsia khinzo ahih manunthuman tawh na hong huhnasunthapai-in ka gengen ding hi.</VERS>
        </CHAPTER>
        <CHAPTER cnumber="72">
            <VERS>Thuman Kumpipa’ Ukna</VERS>
            <VERS vnumber="1"> Pasian aw, nangma thutang,kumpipa hilh inla,nangma thuman,kumpi tapa hilh in.</VERS>
            <VERS vnumber="2"> Amah in thumanna tawhna mite tungah thu khen henla,na mizawngte tungahthu a tangin khen tahen. </VERS>
            <VERS vnumber="3"> Mual liante le mual neute inthumanna tawh na mite adinginnopna tampi piangsak tahen.</VERS>
            <VERS vnumber="4"> Amah in mizawngte adingthu a manin khen henla,mi cimawhte tungahsuahtakna pia-in,midang a nengniamtesucip gawp tahen.</VERS>
            <VERS vnumber="5"> Ni le kha a omlai teng,khang tawntunginamah hing tahen. </VERS>
            <VERS vnumber="6"> Amah pen pawn laklopa tungah a kia guah,lei a kawtsak guahzu tawhkibang tahen.</VERS>
            <VERS vnumber="7"> Ama hun sunginthuman pung henla,khapi a bei matengnopna om tahen. </VERS>
            <VERS vnumber="8"> Ama ukna, tuipi khat pan tuipi khat,Gunpi panin leimong donginom tawntung tahen.</VERS>
            <VERS vnumber="9"> Ama galte khempeuhama mai-ah kun uh henla,amah a langpangteleilak kidenna uh hen.</VERS>
            <VERS vnumber="10"> Tarshish kumpite letuikulh neu-a kumpite inama tungah siah pia uh henla,Sheba le Seba kumpite inletsong puak ta uh hen.</VERS>
            <VERS vnumber="11"> Kumpi khempeuhama mai-ah bok uh henla,minam khempeuh inama na sem ta uh hen. </VERS>
            <VERS vnumber="12"> Bang hang hiam cih lehmi cimawhte ina koh ciangin amah in hon khia a,mizawng, a huh ding a om loteamah in a hon khia hi.</VERS>
            <VERS vnumber="13"> A thakiam, a cimawh miteamah in hehpih a,mi cimawhte’ nuntaknaamah in a hon khia hi.</VERS>
            <VERS vnumber="14"> Amah in amaute pammaihsaahih manin netniamna lengong hihna paninamaute a hon khia hi. </VERS>
            <VERS vnumber="15"> Amah a khansau henla,Sheba gam a khamteama tungah kipia tahen.Ama adinginthu kingetsak tawntung henla,sunthapai-in ama adinginthupha kingetsak tahen.</VERS>
            <VERS vnumber="16"> Gam sung khempeuh ahan tampi tak piang henla,mual liante dawnah dim mema-inLebanon gam hoih sungbang ta henla,gamlak a lopate banginkhuapite sunga om mitepung ta uh hen.</VERS>
            <VERS vnumber="17"> Ama min kip tawntung henla,a minthanna kip paisuak hen.Ama hanginmite in thupha ngah henla,minam khempeuh inamah pen thupha ngah pa,ci ta uh hen. </VERS>
            <VERS vnumber="18"> Na lamdangte a bawlamah bek ahi Israel Pasian,Topa in thupha ngah tahen.</VERS>
            <VERS vnumber="19"> A minthang ama min inthupha ngah tawntung henla,ama minthanna tawhleitung khempeuh kidim tahen.Amen! Amen!</VERS>
            <VERS vnumber="20"> Jessi’ tapa David’ thungetnatea beita ahi hi.</VERS>
        </CHAPTER>
        <CHAPTER cnumber="73">
            <VERS>BU THUMNAMigilote’ le Midikte Etkakna</VERS>
            <VERS vnumber="1"> Israel mite bangina lungsim a siangthoa thutang mite tungahPasian hoih takpi hi.</VERS>
            <VERS vnumber="2"> Ahih hangin kei ka hih lehka khe kisuipuk dektak a,ka khe taal dektak hi.</VERS>
            <VERS vnumber="3"> Bang hang hiam cih lehmigilote’ daupainaka muh cianginmi kihisakte ka eng hi. </VERS>
            <VERS vnumber="4"> Bang hang hiam cih lehamaute in nat velvalnabangmah thuak lo uh a,a pumpi uh cidamin zol hilhial hi.</VERS>
            <VERS vnumber="5"> Amaute in midangte banginhaksatna thuak lo uh a,amaute in midangte bangingimna ngah lo uh hi.</VERS>
            <VERS vnumber="6"> Tua ahih cianginamaute in khainiang banginkiphatsakna ok uh a,puan bangin ngongtatna silh uh hi.</VERS>
            <VERS vnumber="7"> A lungsim panungitlohna pusuaksak uh a,a ngaihsutna uhgitlohna tawh a dimlet hi.</VERS>
            <VERS vnumber="8"> Amaute inmi thusim loin el pau uh a,kiliatsakna tawh a sucip dinginmi a tawng uh hi.</VERS>
            <VERS vnumber="9"> Amaute’ gensiatna invantung dong banto a,kiliatsakna tawh leitungahthu gen kawikawi uh hi.</VERS>
            <VERS vnumber="10"> Tua ahih cianginmite in amaute phat uh a,amau’ mawhna zong lo uh hi.</VERS>
            <VERS vnumber="11"> Amaute in, “Pasian inbangci theih ding ahi hiam?Sangpenpa inphawk ding ahi hiam?” ci uh hi.</VERS>
            <VERS vnumber="12"> Amaute migilo ahi uh hi.A tawntungin nuamtakinom hithiat uh a,amaute a hauhna uhkhang semsem zaw lai hi. </VERS>
            <VERS vnumber="13"> Ka lungsim siangsak a,mawhna ka bawl loh hangina phattuamna om tuan lo hi.</VERS>
            <VERS vnumber="14"> Bang hang hiam cih lehsunthapai-in gimna ka thuak a,zingsang simin hong kithuhilh hi. </VERS>
            <VERS vnumber="15"> Tu-a bangin thu a gen hi leng,nangma mite tungaha thutak lo ka suak ding hi.</VERS>
            <VERS vnumber="16"> Ahih hangin hih thu a bangci hiam,ci-in ka ngaihsut cianginkei adingin a lunggimhuai mahmahnasep khat hong suak a,</VERS>
            <VERS vnumber="17"> Pasian’ biakinn sungahka pai ciangina thutawpna dongte ka tel hi. </VERS>
            <VERS vnumber="18"> Nangmah in amautemun nalna-ahna koih takpi dinga,a sia dinginamaute na tuksak ding hi.</VERS>
            <VERS vnumber="19"> Tomno sungin amaute kisusia-in,lau mahmahna in amautenil khia mang ding hi.</VERS>
            <VERS vnumber="20"> Amaute penzan a mangmat tawh kibang lel a,na khanlawh cianginamaute a bangci pian hiam,ci-in na phawk nawn kei hi. </VERS>
            <VERS vnumber="21"> Ka lung khaminka lungsim hong nat ciangin,</VERS>
            <VERS vnumber="22"> keimah hai-inbangmah ka thei kei a,nangma mai-ah ganhingtawh ka kibang hi.</VERS>
            <VERS vnumber="23"> Ahih hangin nangmah tawhka omkhawm ngitnget a,ka khut taklamin kei na hong len hi.</VERS>
            <VERS vnumber="24"> Thulahna tawhkeimah nong makaih a,a nung ciangin minthanna munahna hong tunpih ding hi.</VERS>
            <VERS vnumber="25"> Nang sim lohvantungah kua nei ka hi hiam?Nang sim loh ka deih dingleitungah kuamah om lo hi.</VERS>
            <VERS vnumber="26"> Ka lungsim le ka pumpizawngkhal kha dinga,ahih hangin Pasian penka lungsim hatna lekeima a’ hi tawntung ding hi. </VERS>
            <VERS vnumber="27"> Bang hang hiam cih lehnang tawh a kigamlatekisia ding uh a, nangma tungaha hong khialte na beisak ding hi.</VERS>
            <VERS vnumber="28"> Ahih hangin kei adinginPasian’ kiangahom ding a hoih ahi hi.Na sepnate khempeuhka gen theih nadinginTopa Pasian kong bel hi.</VERS>
        </CHAPTER>
        <CHAPTER cnumber="74">
            <VERS>Galte in Gam sung Siasak: Hotkhiat ding Ngetna</VERS>
            <VERS vnumber="1"> Pasian aw, bang hanginkote hong paai khiapaisuak na hi hiam?Bang hangin na gam sunga omnangma tuute tungahheh na hi hiam?</VERS>
            <VERS vnumber="2"> Tanglai-in na ngahsa na mihonte,nangma luah minam dinginna tat khiatsate phawk in!Na tennasaZion Mual hong phawk in.</VERS>
            <VERS vnumber="3"> A sia densa munah hong pai in.Na biakinn sunga om khempeuhgalte in susia khinta hi. </VERS>
            <VERS vnumber="4"> Nangma galtemun siangtho laizangahawng uh a, amau’ dialtegualzawhna lim dingina khai uh hi.</VERS>
            <VERS vnumber="5"> Amaute pentulak sing phatna-ah pai-inheipi tawh sing a phuk bang uh hi.</VERS>
            <VERS vnumber="6"> Tua cianginbiakinn na a kizemte khempeuhsek-hei le sekpi tawha satkham uh hi.</VERS>
            <VERS vnumber="7"> Amaute in mei tawhna biakinn hal uh a,nangmah hong kibiakna muna susia uh hi.</VERS>
            <VERS vnumber="8"> Amaute in, “A vekpi-inzo mang khin ni,” kici uh a,gam sungteng a omPasian biakna inn khempeuhmei tawh a hal uh hi. </VERS>
            <VERS vnumber="9"> Kote in ka mailam thu ding uhka thei kei uh hi.Kamsang khat zong om nawn lo a,bang tanvei hi ding,ci-in a thei kuamahka om kei uh hi.</VERS>
            <VERS vnumber="10"> Pasian aw,ka galte in bang tanveihong thusim loinom ding ahi hiam?Langpangte in nangma minhong simmawh den dingahi uh hiam?</VERS>
            <VERS vnumber="11"> Bang hangin na khut dokkik a,na khut taklam na ang-ahkoihcip na hi hiam? </VERS>
            <VERS vnumber="12"> Ahi zongin Pasian pentanglai pek a kipaninkumpi hi tawntung a,hih leitungah a hong hon khiazelzel ngei ka Kumpi ahi hi.</VERS>
            <VERS vnumber="13"> Na vangliatna tawhtuipi na khenkham a,tuite tunga gulpite’ lutangtena sukham hi.</VERS>
            <VERS vnumber="14"> Nangmah in Awle’ lutangtena sukham a, amah pen,gamlak ganhingte’ nek dinginna pia hi.</VERS>
            <VERS vnumber="15"> Ciktuite le luite na phulsak a,guntui luangte na kangsak hi.</VERS>
            <VERS vnumber="16"> Sun pen nangma a’ hi a,zan zong nangma a’ mah ahi hi.Nangmah in ni le kha na bawl hi.</VERS>
            <VERS vnumber="17"> Leitung gamgi khempeuhte lephalbi hun le khuakhal huntena bawl khin hi. </VERS>
            <VERS vnumber="18"> Topa aw, galte innang hong thusim lohna le,dawibia mite innangma min a hong simmawhnahong phawk ta in.</VERS>
            <VERS vnumber="19"> A cimawh mitea gal gilote uh khut sungahnusia kei inla,bawlsiatna a thuak mitemangngilh kei in.</VERS>
            <VERS vnumber="20"> Nangma thuciamnahong pi ngaihsut in;bang hang hiam cih lehleitung mun mialna khempeuhmi ngongtatte tawh kidim hi.</VERS>
            <VERS vnumber="21"> A kisikcip mitezahhuaisak kei inla,mizawng le mi cimawhtenangma min kiphatsak in. </VERS>
            <VERS vnumber="22"> Pasian aw, tho inla,nangma thu-ah hong pang in.Dawibia mite in sun tawntunginnang a hong thusim lohnahong phawk ta in!</VERS>
            <VERS vnumber="23"> Nangma galte’ kikona aw,nang a hong langpangtea gamlum semsemnamangngilh kei ta in.</VERS>
        </CHAPTER>
        <CHAPTER cnumber="75">
            <VERS>Pasian in Thu a Manin A Khenna</VERS>
            <VERS vnumber="1"> Pasian aw, nangma tungahka lungdam mahmah uh a,nangma tungahka nuam mahmah uh hi.Nangma liatna thu ka gen uh a,a lamdang na bawlnateka sut kikkik uh hi. </VERS>
            <VERS vnumber="2"> A hun ka sehsa ni cianginthu a manin ka khen ding hi.</VERS>
            <VERS vnumber="3"> Leitung lea tunga teengte khempeuha kilin ciangina khuampite a kipsak pakeimah ka hi hi.</VERS>
            <VERS vnumber="4"> A kiphasakte tungah,“Kiphasak kei un,”a gilote tungah, “Kihisak kei un.</VERS>
            <VERS vnumber="5"> Kihisak kei unla, kiphatsakna tawhkampau kei un,” ka ci hi. </VERS>
            <VERS vnumber="6"> Bang hang hiam cih lehvangliatna pen nisuahnalam ahi a, nitumna lam ahi a,gamlak pan ahi zongina hong pai hi lo hi.</VERS>
            <VERS vnumber="7"> Mihing khat a sangsak,mihing khat a niamsakthukhen pa pen Pasian ahi hi.</VERS>
            <VERS vnumber="8"> Bang hang hiam cih lehTopa’ khut sungahleenggahzu a phuan,a kihelkim ngingei hai khat om a,amah in tua sung paninhong bung khia dinga,leitung migilo khempeuh ina tawdat dong takina liaktum ding uh hi. </VERS>
            <VERS vnumber="9"> Ahih hangin kei ka hihlehka lungdam ngitnget dinga,Jakob Pasian’ tungahphatna ka sa ding hi.</VERS>
            <VERS vnumber="10"> Migilote’ vangliatna khempeuhamah in susia dinga,ahih hanginthuman mite’ vangliatnakhang semsem ding hi.</VERS>
        </CHAPTER>
        <CHAPTER cnumber="76">
            <VERS>Zion-ah Pasian’ Liatna</VERS>
            <VERS vnumber="1"> Judah gam sungahPasian kithei a,Israel gam sungahama min lian hi.</VERS>
            <VERS vnumber="2"> Zion khua sungahama tenna mun kibawl hi.</VERS>
            <VERS vnumber="3"> Amah in tua lai-ah thaltangte,lum, namsau le galhiamtea kuaitan hi. </VERS>
            <VERS vnumber="4"> A om ngitnget mual liante sanginna min thang zaw a, na lian zaw hi.</VERS>
            <VERS vnumber="5"> A thahatte’ neihsa nate kisut khia a,amaute ihmucip suak uh hi.</VERS>
            <VERS vnumber="6"> Jakob’ Pasian aw,nangma thuhilhna hanginsakol le a tung tuang pakhawlcip uh hi. </VERS>
            <VERS vnumber="7"> Ahih hangin nangna kihtakhuai mahmah hi.Na heh khit phot cianginnangma mai-ahkua ding ngam nawn dingahi hiam?</VERS>
            <VERS vnumber="8-9"> Vantung panin thukhennana gen khia hi.Gimna a thuak leitung mikhempeuh a hon dinginthukhen dingin Pasiana kipat ciangin leitunglau mahmahin tang hetloina om khikhe hi. </VERS>
            <VERS vnumber="10"> Mihingte’ hehna innang hong kiphatna dingpiangsak dinga, na hehna panina suakta mite innangmah pahtawina pawia bawl ding uh hi. </VERS>
            <VERS vnumber="11-12"> Topa na Pasian’ tungahna thuciamnate uh pia unla,tuate khempeuh zui un.Leitung kumpite sangina kihtakhuai zaw,uliante’ lungsim a niamkhiat,zahtak ding ahipa’ tungah,ama kiimah a om mi khempeuhte inletsong puak ta uh hen!</VERS>
        </CHAPTER>
        <CHAPTER cnumber="77">
            <VERS>Lungkham Ciangin Kihehnepna</VERS>
            <VERS vnumber="1"> Pasian’ tungaha gingin ka kiko khia a,a hong zaktheih nadingina gingin ka kiko hi.</VERS>
            <VERS vnumber="2"> Ka lungkham huninkeimah in Topa ka zong hi.Zanin thu ngeningim hetloin ka khut ka zan a,ahi zongin hehnepnaka ngah kei hi.</VERS>
            <VERS vnumber="3"> Keimah in Pasian ka ngaihsun a,ka tautau hi.Lung ka geelgeel a,ka gim mahmah hi. </VERS>
            <VERS vnumber="4"> A ihmu lo dinginkei na hong bawl a,lungkham lua-inka pau thei kei hi.</VERS>
            <VERS vnumber="5"> Hun luite ka ngaihsun a,sawtpek lai-a kumte ka phawk hi.</VERS>
            <VERS vnumber="6"> Zanthapai-in ka lungsimahka kihoho a, lung geelgeelinthu ka kan ciangin:</VERS>
            <VERS vnumber="7"> “Topa in hong nial paisuakin,kei tungahmaipha hong piakik lo ding hiam?</VERS>
            <VERS vnumber="8"> Ama itna kip bei paisuakin,ama thuciamtemai mang suak ding hiam?</VERS>
            <VERS vnumber="9"> Pasian in hehpihna a neih dingmangngilh khinta ahi hiam?Ama hehna in hehpihnatevukcip khin ahi hiam?” ka ci hi.</VERS>
            <VERS vnumber="10"> Tua bang ahihleh,“Sangpenpa’ hat nawn lohna penka khakham veina ahi hi,” ka ci hi. </VERS>
            <VERS vnumber="11"> Topa’ sepnateka lungsimah ka phawk dinga,hun lui lai-a nangma na lamdangteka ciamteh ding hi.</VERS>
            <VERS vnumber="12"> Nangma nasepna khempeuhka lung ngaingai dinga,nangma sep na lianteka ngaihsunsun ding hi. </VERS>
            <VERS vnumber="13"> Pasian aw, nangma lampisiangtho hi.Eima Pasian tawh kibanginbang pasian lian ahi hiam?</VERS>
            <VERS vnumber="14"> Nang pen na lamdangte a bawl,minam dangte’ lakahna vangliatnaa lang khiasak khin Pasian na hi hi.</VERS>
            <VERS vnumber="15"> Nangmah in na vangliatna tawhJakob le Josef’ suante,na mite na hon khia hi. </VERS>
            <VERS vnumber="16"> Tui in nang hong muh cianginPasian aw,tuite in nang hong muh ciangina lau uh hi.Tui thukpi zong a liing hi.</VERS>
            <VERS vnumber="17"> Meiipite in tui sung khia-in,vante ging damdam a,nangma thaltangtemun citengah a leeng uh hi.</VERS>
            <VERS vnumber="18"> Na vanging lianpipingpei sungah omin,khuaphialepte in leitung taan a,leitang liing gawpina kising damdam hi.</VERS>
            <VERS vnumber="19"> Nangma lamlianpi tuipi tung hi a,nangma lamneute zongluiliante’ tung mah ahi hi.Ahi zonginna khekhapte kimu lo hi.</VERS>
            <VERS vnumber="20"> Nangmah inMoses le Aaron’ khut tawhnangma mitetuuhon bangin na makaih hi.</VERS>
        </CHAPTER>
        <CHAPTER cnumber="78">
            <VERS>Mite Thumang lo Napi-in Pasian in Lamlak</VERS>
            <VERS vnumber="1"> Ka mite aw,keima hilhna ngai unla,ka kam tawh ka thugentena bil uh hong ngat un.</VERS>
            <VERS vnumber="2-3"> Note tungah thugentehna zanginka kam ka-in thukong gen ding hi.I pu i pate in hong gensa,eite in i zaksa le i theihsa,tanglai-a thuthukteka hong gen khia ding hi.</VERS>
            <VERS vnumber="4"> Hih thute, i tate tungaheite in im loin,a hong piang lai dingkhang thakte tungah,Topa’ minthang nasepna,ama vangliatna,ama sepsa na lamdangtei gen ding hi. </VERS>
            <VERS vnumber="5-8"> Amaute pen Pasian tungaha lungsim thuman lo,lungsim kip a nei lo khangmi,lungsim khauhin a lehdo khangmi,amau’ pulepate tawh kibang loin,amaute in Pasian sungahamau’ lametna koihin,Pasian’ nasepnatemangngilh loin,ama thupiakte zui-in,a suak nai lo naupangte,a hong piangkikkhang thakte in a thu thei-in,amaute ding khia-inamau’ tuletate tungaha thu a gen theih nadingin,amah in, i pate in a tatea hilhsawn dinga a sawl ahi,Israel sungah thukham khat koihin,Jakob sungahtecipanna khat a koih hi. </VERS>
            <VERS vnumber="9"> Thal a tawi Efraim mite,galkido ni-in nungkik uh hi.</VERS>
            <VERS vnumber="10"> Amaute inPasian’ thuciamna zui lo uh a,ama thukham bangingamta nuam lo uh hi.</VERS>
            <VERS vnumber="11"> Ama bawlsa le amaute tungahnalamdang a lahsateamaute in mangngilh uh hi.</VERS>
            <VERS vnumber="12"> Egypt gam sung Zoan munah,a pu a pate uh’ muhna-ahamah in nalamdang a bawl hi.</VERS>
            <VERS vnumber="13"> Amah in tuipi kikhensakinamaute kantansak a,tuite a lompi-in a omsak hi.</VERS>
            <VERS vnumber="14"> Sun hunin amah inamaute meiipi khat tawh kha a,zan tawntung,meikuang taang khat tawhamaute a kha hi.</VERS>
            <VERS vnumber="15"> Amah in gam sungahsuangpite kitamsak a,tuithukpi sung panina piang khia banginamaute’ tungahtui dawn ding tampi a pia hi.</VERS>
            <VERS vnumber="16"> Amah in suangpi sung paninluitui luangkhiasak a,guntui luang bangintuite a luangsak hi. </VERS>
            <VERS vnumber="17"> Ahi zongin ama tungahamaute khial lailai uh a,Sehnel gam sungahSangpen pa a lehpan uh hi.</VERS>
            <VERS vnumber="18"> Amaute in amau’ duh mahmahan a kalhna uh tawhamaute in a lungsim sung uhahPasian a ze-et uh hi.</VERS>
            <VERS vnumber="19"> Amaute in Pasian gensia uh a,“Pasian in gamlakahan pia thei ding ahi hiam?</VERS>
            <VERS vnumber="20"> Amah in suangpi sat a,tui lengkhia-intuite dimlet takpi ahi hiam?Amah in ama mite,an ahi a, sameh ahi zongina pia thei takpi ahi hiam?”a ci uh hi. </VERS>
            <VERS vnumber="21"> Topa in tua thu a zak cianginhehna tawh kidimin,meikuang tawh Jakob su gawp a,Israel tungah a heh semsem hi.</VERS>
            <VERS vnumber="22"> Bang hang hiam cih lehamaute in Pasian um lo uh a,a hon khia zo dingin muang lo uh hi.</VERS>
            <VERS vnumber="23"> Ahi zongin amah in,tunga om vantungte thu pia-in,vantung kongte hong a,</VERS>
            <VERS vnumber="24"> nek dingin amau tungahmanna an zusakin,amaute tungah vantung an a pia hi.</VERS>
            <VERS vnumber="25"> Mihingte invantung mite’ an ne uh a,amah in amaute tungahan tampi a puak hi.</VERS>
            <VERS vnumber="26"> Amah in vantungahnisuahna huih nungsakin,ama vangliatna tawhleitaw lam huih pai khiatpih a,</VERS>
            <VERS vnumber="27"> amah in amaute tungahleivui zah-a tam sa zusak a,tuipi sehnel zah-a tamvasate a khiatsuk hi.</VERS>
            <VERS vnumber="28"> Amau’ giahphual laizang,amau’ omna kiim khempeuh ahtuate a kiasak hi.</VERS>
            <VERS vnumber="29"> Amau’ duh pen pia ahih manin,amaute in ne-in gilvah uh hi. </VERS>
            <VERS vnumber="30"> Ahih hangin amaute ina duh pen uh a kham ma,amau’ kam sungahan a om laipi mahin,</VERS>
            <VERS vnumber="31"> amaute’ tungahPasian’ hehna tungkikinamah in amaute lakaha hat pen teng thatin,Israel-te’ muanlesuan tenga vatlum hi. </VERS>
            <VERS vnumber="32"> Hih na lamdangte khempeuha omkhin hinapi-inamaute khial lai veve uh a,ama na lamdangte’ hanginamaute in um tuan lo uh hi.</VERS>
            <VERS vnumber="33"> Tua ahih ciangin amah inamau’ hunte husan khat banginmaimangsak a, amau’ nuntakna,launa lianpi tawh a beisak hi.</VERS>
            <VERS vnumber="34"> Amaute pawlkhata thah khit ciangin a omlai mitein amah zong pan uh hi.Amaute kisikin,lungsim taktak tawhPasian a zong uh hi.</VERS>
            <VERS vnumber="35"> Amaute in Pasian pen,amaute a hon khia,Sangpen Pasian,amaute a hupaahihna a phawk uh hi.</VERS>
            <VERS vnumber="36"> Ahih hangin amaute ina kampi bek uh tawhamah phatkhem uh a,a leii uh tawhama tungah zuaugen uh hi.</VERS>
            <VERS vnumber="37"> Amaute’ lungsimama lamah kip lo uh a,ama thuciamna-ahamaute thuman lo uh hi. </VERS>
            <VERS vnumber="38"> Ahi zongin amah inhehpihna lungsim nei ahih maninamau’ khialhnate maisakin,amaute susia lo hi.Amah in a hehna ip zelzel a,a hehna khempeuhphong khia lo hi.</VERS>
            <VERS vnumber="39"> Amah in,amaute pen mihing hi lel a,a hong paikik nawn lohuihnung bang ahihna uha phawk hi. </VERS>
            <VERS vnumber="40"> Amaute in gamlakahamah lehdo zelzel uh a,sehnel gam sungahamah dahsak uh hi.</VERS>
            <VERS vnumber="41"> Amaute in amah ze-et kikkik uh a,Israel-te’ Siangtho Pasiana phin uh hi.</VERS>
            <VERS vnumber="42-43"> Galte’ kiang panin amah inamaute a hotkhiat ni hitaleh,Egypt gamah ama limtea bawl hun lai hitaleh,Zoan gamah a bawla na lamdangte hitaleh,ama vangliatna hitaleh,amaute in ngaihsutin nei lo uh hi.</VERS>
            <VERS vnumber="44"> Amaute in a luituite uha dawn theih loh nadinginamau’ guntuiteamah in sisan a suaksak hi.</VERS>
            <VERS vnumber="45"> Amaute a pet thei cippi honte,amaute’ lote a susia uiphukteamau’ lakah a sawl hi.</VERS>
            <VERS vnumber="46"> Amau’ lo ante tangngol pia a,amau’ sepna gahtekauphe a pia hi.</VERS>
            <VERS vnumber="47"> A leengguite uhgial tawh deng gawp a,a theithekte uhvukkhal tawh susia hi.</VERS>
            <VERS vnumber="48"> A ganhingte uh gial tawhdenglum a, a gan khawite uhkeek tawh a denglum hi.</VERS>
            <VERS vnumber="49"> Amaute’ tungaha lauhuai ama sinsona,hehna, thangpaihna, gimna,le a susia thei van mi honkhata khah hi.</VERS>
            <VERS vnumber="50"> Amah in a sinsona ip loin,kuamah hinkhawi lo a,pulnatna tawh amaute a sisak hi.</VERS>
            <VERS vnumber="51"> Ham’ suante’ inn sungaha ta upa pen teng,Egypt gam sung tacil khempeuhamah in a vatmai hi. </VERS>
            <VERS vnumber="52"> Tua ciangin amah intua bangin ama mitegamlakah pai khiatpihin,ganhing honpi banginamaute a paipih hi.</VERS>
            <VERS vnumber="53"> Amah in a muanhuaina munahamaute paipih ahih maninamaute lau lo uh hi.Ahih hangin tuipi inamau’ galte tuumcip hi.</VERS>
            <VERS vnumber="54"> A khut taklam tawhama ngahsa mual ahi,a gam siangtho-ahamaute a paipih hi.</VERS>
            <VERS vnumber="55"> Amau’ mai paninmidangte hawl khia-in,amaute’ luah ding neihsahawmsak a,Israel minamte amau’ buk sungaha tengsak hi. </VERS>
            <VERS vnumber="56"> Ahi zongin amaute inSangpen Pasian ze-etin lehdo uh a,ama thupiakna zui loin,</VERS>
            <VERS vnumber="57"> a pu a pate uh mah banginkiheikhia-in a zuau gamtat uh hi.Thal ginalo banginamaute a kihuiheek uh hi.</VERS>
            <VERS vnumber="58"> Bang hang hiam cih lehamaute in a munsangte uh tawhamah a sinso nadinginphinphin uh a,amau’ milim bawlte tawhama hazatna dinga piangsak uh hi.</VERS>
            <VERS vnumber="59"> Pasian in a zak cianginheh pha mahmah a,amah in Israel-tea nial siangtho hi.</VERS>
            <VERS vnumber="60"> Mihingte’ lakahama omna puanbuk ahi,Shiloh khua-aama omna biakinn nusia a,</VERS>
            <VERS vnumber="61"> ama vangliatna,galte’ tungah ap a,ama minthanna,galte’ khutah a pia hi.</VERS>
            <VERS vnumber="62"> Amah in ama mitenamsau tawh sisak a,ama luahte tungaha hehna a nga hi.</VERS>
            <VERS vnumber="63"> Mei in a tangvalte kaang lum a,a nungakte’ pasal dingkuamah om nawn lo hi.</VERS>
            <VERS vnumber="64"> Amau’ siampite,namsau in puksak a,amau’ zite ina pasalte kah zo lo uh hi. </VERS>
            <VERS vnumber="65"> Tua ciangin Topa penzukhamin a awng mi thahatpa,a ihmu tho bangin a khanglo hi.</VERS>
            <VERS vnumber="66"> Amah in a langpangte zo a,a maizum tawntung dinginamaute a koih hi.</VERS>
            <VERS vnumber="67"> Amah in Josef’ suante nial a,Efraim minamte teel lo hi.</VERS>
            <VERS vnumber="68"> Ahih hangin ama it Zion Mual,Judah minam a teel hi.</VERS>
            <VERS vnumber="69"> A kip den dingina phuhsa leitang bang leh,a vantung inn banginama biakinn a lam hi. </VERS>
            <VERS vnumber="70-71"> Amah in ama mi Jakob,ama luah Israel a cing dingin,no a nei tuupite a cinna,tuubukte panin la-in,ama nasem David a teel hi.</VERS>
            <VERS vnumber="72"> Amah in lungsim thutang tawhamaute hoihtakin cingin,a siam mahmah a khut tawhamaute lam a lak hi.</VERS>
        </CHAPTER>
        <CHAPTER cnumber="79">
            <VERS>Biakinn Kininsak: Pasian’ Huh ding Ngetna</VERS>
            <VERS vnumber="1"> Pasian aw, na luah gam sungahdawibiate hong pai uh hi.Amaute in na biakinn siangthoninsak gawp uh a,Jerusalem khuapisiasak gawp khin uh hi.</VERS>
            <VERS vnumber="2"> Amaute in,na nasemte’ luanghawmtehuihlak vasate pia uh a,na mi siangthote’ sateleilak ganhingte a pia uh hi.</VERS>
            <VERS vnumber="3"> Amaute in Jerusalem kimkotahtui buakkhiat banginamaute’ sisan bua khia uh a,amaute a vui dingkuamah om lo hi.</VERS>
            <VERS vnumber="4"> Kote pen ka veengte uh’ zahko,ka kiim uha omte ina hong ko a hong nuihsatka suak khinta uh hi. </VERS>
            <VERS vnumber="5"> Topa aw,bang tanvei hi ding ahi hiam?Heh paisuak ding na hi hiam?Nangma hazat hehnameikuang banginkuang paisuak ding ahi hiam?</VERS>
            <VERS vnumber="6"> Nangmah a hong thei lominamte tung le,nangma tungah thu a hong ngen lokumpi gamte tungah heh gawp in.</VERS>
            <VERS vnumber="7"> Bang hang hiam cih lehamaute in ka mite uhthat mang khin uh a,ka gam sung khempeuh uhsusia gawp khin uh hi. </VERS>
            <VERS vnumber="8"> Ka pu ka pate uh mawhna hanginko a suanlekhaktehong lang ngaihsut kei inla,hong kiniamkoih ahih maninkote a huh dingin na hehpihnahong paisak mengmeng in.</VERS>
            <VERS vnumber="9"> Kote a hong hon khia Pasian aw,nangma min a than nadinginkote hong huhin,nangma min hanginkote hong khahkhia-in,ka mawhnate uh hong maisak ta in.</VERS>
            <VERS vnumber="10"> “Amaute’ Pasiankoi-ah om ahi hiam?”minam dangte in a cih dingkilawm ding ahi hiam?Na nasemte’ sisan luang khiaa phulakna pen,minam dangte’ lak,komau’ muhna-ah kitheisak in. </VERS>
            <VERS vnumber="11"> Thongkiate’ tauna ngai inla,thah dingin a kisehtena vangliatna tawh kizui-insuaktasak in.</VERS>
            <VERS vnumber="12"> Amaute innang hong zahkona mah tawhka veengte uh’ ang sungaha zah sagihin thuk in, Topa!</VERS>
            <VERS vnumber="13"> Tua ciangin nangma mi,nangma gam sung tuu kote innangma tungah lungdamnakong lak ngitnget ding uh a,a khang khangin nangmah phatnateka gengen ding uh hi.</VERS>
        </CHAPTER>
        <CHAPTER cnumber="80">
            <VERS>Israel-te A Ngei A Batsakkik ding Ngetna</VERS>
            <VERS vnumber="1"> Tuuhon bangin Josef a paipih,Israel Tuucingpa aw, ngai in!Kherub tungah a tupa aw,</VERS>
            <VERS vnumber="2"> Efraim, Benjamin leManasseh’ mai-ah taang khia in!Na tha saan inla,kote a hon khia dinginhong pai ta in. </VERS>
            <VERS vnumber="3"> Ka ngei uh hong bangsakkik in,Pasian aw.Kote khempeuhhong kihotkhiat theih nadinginna maitang hong taangsak in. </VERS>
            <VERS vnumber="4"> Vanglian Topa Pasian aw,na mite’ thungetna-ah bang tanveisinso niloh ding na hi hiam?</VERS>
            <VERS vnumber="5"> Nangmah in a an dingunamaute tungah khitui na pia a,amaute’ dawn dinginkhitui tampi na pia hi.</VERS>
            <VERS vnumber="6"> Nangmah in,ka veengte uh’ thusim lohinkote na hong bawl a,ka galte un hong thusim loinhong nuihsan uh hi. </VERS>
            <VERS vnumber="7"> Ka ngei uh hong bangsakkik in,Vanglian Pasian aw.Kote khempeuhhong kihotkhiat theih nadinginna maitang hong taangsak in. </VERS>
            <VERS vnumber="8"> Nangmah in Egypt paninleenggui khat na la a,minam dangte hawl khia-in,tua leenggui na suan hi.</VERS>
            <VERS vnumber="9"> Nangmah in tua leenggui adinginleitang na hahsiang a,amah in zungthuk kha-ingam sung a dim hi.</VERS>
            <VERS vnumber="10"> Ama liim in mual liantehoihtakin liimsun a,a hiang in taamtak sing liantehoihtakin khuh a,</VERS>
            <VERS vnumber="11"> tuipi lamah a hiangte zamin,a dawnngekte inGunpi lam a zuan hi.</VERS>
            <VERS vnumber="12"> Tua ahih ciangin,lampi-ah a pai mi khempeuh ina gah a lawh theih nadingin,bang hangin nangmah ina daigawl suvang na hi hiam?</VERS>
            <VERS vnumber="13"> Gamlak a om ngal in susia gawp a,zangsung sa khempeuh inkivakna-in nei uh hi. </VERS>
            <VERS vnumber="14-15"> Hong kiheikik in,Vanglian Pasian aw.Vantung paninhong ensukin hong mu in.Na khut taklam in a suansa,hih leenggui hong don in. </VERS>
            <VERS vnumber="16"> Amaute in mei tawh halinsattan gawp uh hi.Amaute heh et inla, susia gawp in.</VERS>
            <VERS vnumber="17"> Ahih hangin nangma adinginna hatsak mi’ tapa,na taklama om mipa tungahna thahatna guan in.</VERS>
            <VERS vnumber="18"> Tua ciangin nang kiang paninka kiheikik nawn kei ding uh hi.Kote hong nungtasak in,nang kong phat ding uh hi. </VERS>
            <VERS vnumber="19"> Ka ngei uh hong bangsakkik in,Vanglian Topa Pasian aw.Kote khempeuhhong kihotkhiat theih nadinginna maitang hong taangsak in.</VERS>
        </CHAPTER>
        <CHAPTER cnumber="81">
            <VERS>Pasian’ Hoihna le Ama Mite A Lunggulhna</VERS>
            <VERS vnumber="1"> Eite’ thahatna Pasian’ tungahnakpitakin la sa unla,Jakob Pasian’ tungahlungdamin awng un.</VERS>
            <VERS vnumber="2"> La khat phuangin, khuangno tumin,a ngaih laiza khausai lasaknale harp khausai lasaknalimtakin tum un.</VERS>
            <VERS vnumber="3"> Khadet, khalik,i pawi ni-in peengkul tum un.</VERS>
            <VERS vnumber="4"> Bang hang hiam cih leh,tua bang hih ding penIsrael-te adingin thukham hi a,Jakob Pasian’ biakna ngeinaa kip khat ahi hi.</VERS>
            <VERS vnumber="5"> Egypt gamah a pai lai-unIsrael mite’ tungah thupiakna-inamah in a neih ahi hi. Ka theih ngei loh kampau khathih bangin ka za hi:</VERS>
            <VERS vnumber="6"> “Na liangko uha om na vangikte uhka hong lakkhiatsak a,na khut uha vangikteka hong khiasak hi.</VERS>
            <VERS vnumber="7"> Na cihmawh uh cianginkei na hong sam uh a,keimah innote ka hong hon khia hi.A kilang lo vanging sung paninnote kong dawng a,Meribah tui phualte-ahnote ka hong ze-et hi.</VERS>
            <VERS vnumber="8"> Ka mite aw,note kong thuhilh laitakinlimtakin hong ngai un.Israel-te aw,keima thua hong ngai hi hoh le-uh cin!</VERS>
            <VERS vnumber="9"> Note’ lakahpasian dang om lo dinga,pasian dang khat’ mai-ahna kun kei ding uh hi.</VERS>
            <VERS vnumber="10"> Egypt gam paninnote a hong la khia,Topa na Pasian uh ka hi hi.Na kam uh a golin ka un,keimah in kong dimsak ding hi. </VERS>
            <VERS vnumber="11"> “Ahih hangin ka mite inkeima thu hong ngai lo uh a,Israel-te in keima thuthemkha zong zui lo uh hi.</VERS>
            <VERS vnumber="12"> Tua ahih ciangina ut bangun a gamta dinginamau’ lungsim khauhna banginka gamtasak hi.</VERS>
            <VERS vnumber="13"> Ka mite in ka thu hong ngai-in,keima deih bangin Israel a gamta hileh!</VERS>
            <VERS vnumber="14"> Amau’ galte khempeuhka zawhsak pak dinga,amau’ galte langpanginka khut ka liik ding hi.</VERS>
            <VERS vnumber="15"> Kei a hong mudahteka mai-ah hong kun ding uh a,amaute’ gimthuaknakip paisuak ding hi.</VERS>
            <VERS vnumber="16"> Mangbuh hoih pen tawhnote ka hong vak dinga,suangpi pan a khuaizu tawhnote kong gilvahsak ding hi,” a ci hi.</VERS>
        </CHAPTER>
        <CHAPTER cnumber="82">
            <VERS>Thutang loin Thukhente Kitai</VERS>
            <VERS vnumber="1"> Thu vaihawm kikhopna sungahPasian in ama panmun hong len a,amah in pasian-te’ lakahthu a khen hi.</VERS>
            <VERS vnumber="2"> “Note in bang tanveia man loin thu khenin,migilote tungah angvannazang ding na hi uh hiam?</VERS>
            <VERS vnumber="3"> A ginalo mite lepa a nei lo mite tungah thuman unla,a thuakte le a cimawhte’ thua manin khen un.</VERS>
            <VERS vnumber="4"> A ginalo mite lea cimawh mite hon unla,migilote’ khut sung paninamaute hon khia un,” a ci hi. </VERS>
            <VERS vnumber="5"> Amaute in thutheihna ahi a,thutelna ahi zongin bangmah nei lo uh a,khuamial sungah gamta uh ahih maninleitung bulpite khempeuha kiliing gawp hi.</VERS>
            <VERS vnumber="6"> Ke’n kong cih in-ah, “Note khempeuh,Sangpenpa’ tate, pasian-te na hi uh hi.</VERS>
            <VERS vnumber="7"> Ahi zongin mite bangin si-in,kumpi khat peuhpeuh banginna kia ding uh hi,” kong ci hi. </VERS>
            <VERS vnumber="8"> Pasian aw, tho in;leitung mite thu khen in.Bang hang hiam cih lehminam khempeuh nangma a’ ahi hi.</VERS>
        </CHAPTER>
        <CHAPTER cnumber="83">
            <VERS>Pasian in Israel-te’ Galte A Suksiat ding Ngetna</VERS>
            <VERS vnumber="1"> Pasian aw, dai dide-in om kei in.Lungnuamin, tang loinommawk kei in, Pasian aw.</VERS>
            <VERS vnumber="2"> Bang hang hiam cih lehna galte in gamlumna piangsak uh a,nang hong mudahtekiphasak mahmah uh hi.</VERS>
            <VERS vnumber="3"> Amaute in khem siamna tawhna mite thangsiah uh a,amaute in na it mitelangpangin thu kikum uh hi.</VERS>
            <VERS vnumber="4"> Amaute in, “Hong pai un,minam khat hihna paninamaute beisak ni.Israel min peuhmahkiphawksak nawn kei ni!” ci uh hi. </VERS>
            <VERS vnumber="5"> Amaute in siatna ding geelinkithukhat uh a,nangmah hong langpanginthuciamna a bawl uh hi.</VERS>
            <VERS vnumber="6"> Edom mite le Ishmael mite,Moab le Hagri mite,</VERS>
            <VERS vnumber="7"> Gebal, Ammon le Amalek mite,Filistia le Taia khua mite tawhthuciam a bawl uh hi.</VERS>
            <VERS vnumber="8"> Assiria mite in zongamaute pawlpih uh a,amaute pen Lot’ suanlekhakte adinginpawl muanhuaite ahi uh hi. </VERS>
            <VERS vnumber="9-10"> Endor munah a kizo gawp,leilakah a luang uh a muat gawp,Midian mite’ tungah na bawl bang leh,Kishon gun-a Sisera leJabin-te’ tungah na bawl banginamaute tungah bawl in.</VERS>
            <VERS vnumber="11-12"> “Pasian’ gam hoihteeima tan dingin la ni,”a ci Oreb le Zeeb-te banginamau’ miliante bawl inla,Zeba le Zalmunna-te banginamau a ukte khempeuh bawl in. </VERS>
            <VERS vnumber="13"> Ka Pasian aw, amaute penpingpei sunga ninnen,huih mai-a ansi leeng bangsak ta in.</VERS>
            <VERS vnumber="14"> Mei in gamlak a haltum bang,mualliante a kuansak bangin</VERS>
            <VERS vnumber="15"> na khuapi huihpi tawhamaute delh inla,na huihpi tawh amaute lausak gawp in.</VERS>
            <VERS vnumber="16"> 16na min hong zontheih nadinginamaute khempeuhmaizumna tawh kidimsak in.</VERS>
            <VERS vnumber="17"> Amaute maizumin lungkia densak inla,a mindai-in siasak in.</VERS>
            <VERS vnumber="18"> 18leitung khempeuh aha Sangpenpa na hihnaamaute theisak in.</VERS>
        </CHAPTER>
        <CHAPTER cnumber="84">
            <VERS>Pasian’ Inn Lunggulhna</VERS>
            <VERS vnumber="1"> Vanglian Topa aw,nangma tenna munbangzah takinetlawm ahi hiam?</VERS>
            <VERS vnumber="2"> Ke’n ka lunggulh mahmah hi.Topa’ huangsung ka lunggulh mahmah a,ka lungsim le ka pumpia nungta Pasian’ tungahlungdam mahmahin la a sa hi.</VERS>
            <VERS vnumber="3"> Vanglian Topa,ka kumpi le ka Pasian aw,na biakna tau-ah,kawlgit nangawn in a inn ding mu a,phialphiah in a om nading,a note a koihna ding bu a mu hi.</VERS>
            <VERS vnumber="4"> Nangma inn sungah teengin,nangmah phatna a sa ngitnget mitethupha ngah mi ahi uh hi. </VERS>
            <VERS vnumber="5"> Nangma tung panin thahatna ngahinZion zuatna lampi a tawn nuam mitethupha ngah mi ahi uh hi.</VERS>
            <VERS vnumber="6"> Amaute in Kuamkeu munkantanin a pai laitakuntua kuam penciktui tampi tawh kidim a,guahzu masate in zong tua mun penbualtuite tawh a kidimsak hi.</VERS>
            <VERS vnumber="7"> Amaute a paikawmuna tha uh hat semsem a,pasian-te’ PasianZion-ah mu ding uh hi. </VERS>
            <VERS vnumber="8"> Vanglian Topa Pasian aw,ka thungetna hong za inla,ka thungetna hong ngai in,Jakob Pasian!</VERS>
            <VERS vnumber="9"> Pasian aw, kote a hong hu ding pahong etsak inla,na sathau nilh pa hong kem in. </VERS>
            <VERS vnumber="10"> Bang hang hiam cih lehmun dangah ni tulkhat om sanginnangma huang sungahni khat om hoih zaw hi.Gitlohna inn sungah ka ten sanginka Pasian’ inn kongcing paka hi nuam zaw hi.</VERS>
            <VERS vnumber="11"> Bang hang hiam cih lehTopa Pasian pen eite a hong hupaa minthang i kumpi hi a,maipha le pahtawinaa hong piapa ahi hi.Thumanin a gamta mite tungahTopa in na hoih bangmah siit lo hi.</VERS>
            <VERS vnumber="12"> Vanglian Topa aw,nangmah a hong muang mite,thupha ngah mi ahi uh hi.</VERS>
        </CHAPTER>
        <CHAPTER cnumber="85">
            <VERS>Pasian in Israel-te A Hehpih ding Ngetna</VERS>
            <VERS vnumber="1"> Topa aw,nangma leitang na hehpih a,Jakob’ nopsaknatea ngeina na bangsakkik hi.</VERS>
            <VERS vnumber="2"> Na mite’ mawhna na maisak a,amau’ khialhna khempeuh na maisak hi.</VERS>
            <VERS vnumber="3"> Na hehna khempeuh na damsak a,na sinsona na daisak hi. </VERS>
            <VERS vnumber="4"> Kote hong hon khia Pasian aw,kote ka ngei uh hong bangsakkik inla,kote tunga na lungkim lohnahong beisak ta in.</VERS>
            <VERS vnumber="5"> Kote’ tungahheh paisuak ding na hi hiam?Khang tawntunginheh paisuak ding na hi hiam?</VERS>
            <VERS vnumber="6"> Kote in nangmahkong phat theih nadingunko na mite hong nungtasakkik lo dingna hi hiam?</VERS>
            <VERS vnumber="7"> Topa aw, kote tungahna itna kip hong lak inla,hong huhin hong hon in. </VERS>
            <VERS vnumber="8"> Topa Pasian’ thugen dinghong zasak dih un.Bang hang hiam cih lehama lamah lungsim takpi tawha kihei ama mi siangtho,ama mite’ tungahkilemna thu a gen ding hi.</VERS>
            <VERS vnumber="9"> I gam sungah minthannaa om theih nadinginamah a zahtakte adinginama hong hotkhiatna hong om takpi hi. </VERS>
            <VERS vnumber="10"> Itna kip le thutak kigawm dinga,thuman le kilemna kihual ding uh hi.</VERS>
            <VERS vnumber="11"> Leilak paninthutak hong po khia dinga,vantung paninthuman in hong ensuk ding hi.</VERS>
            <VERS vnumber="12"> Topa in a hoih nateeite tungah hong pia dinga,i leitang in hauhna piangsak ding hi.</VERS>
            <VERS vnumber="13"> Topa’ mai-ah thuman na ma pai dinga,ama lampi a bawl khol ding hi.</VERS>
        </CHAPTER>
        <CHAPTER cnumber="86">
            <VERS>Pasian’ Hehpih ding Ngetna</VERS>
            <VERS vnumber="1"> 1cimawh ka hih maninna bil hong ngat inla,hong dawng in.</VERS>
            <VERS vnumber="2"> Mihoih ka hih manin kei hong kem in.Nangmah a hong muangna nasem pa hong hon in. </VERS>
            <VERS vnumber="3"> Nang pen ka Pasian na hi hi.Topa aw, sun tawntunghong kiko ka hih maninkei hong hehpih in.</VERS>
            <VERS vnumber="4"> Topa aw, nangma tungahthu hong ngen ka hih maninna nasem pa hong kipaaksak in.</VERS>
            <VERS vnumber="5"> Bang hang hiam cih leh Topa aw,nangmah hoihin mawhna na maisak a,hong ngente khempeuh tungahitna kip tampi na nei hi. </VERS>
            <VERS vnumber="6"> 6nang tungah thumin kong kikonahong ngai in.</VERS>
            <VERS vnumber="7"> Kei hong dawng na hih maninka haksat hun cianginnangma tungah kong ngen hi. </VERS>
            <VERS vnumber="8"> Topa aw, pasian-te lakahnang tawh a kibang kuamah om lo a,nangma sep bang,kuamah in sem thei lo hi.</VERS>
            <VERS vnumber="9"> Topa aw, na bawlsa minam khempeuhhong pai-in na mai-ahhong kun ding uh a,nangma minhong phat ding uh hi.</VERS>
            <VERS vnumber="10"> Bang hang hiam cih leh nangmah lianinna lamdangte na bawl a,nang bek Pasian na hi hi. </VERS>
            <VERS vnumber="11"> 11nangma lampi ka zuih theih nadinginkei hong hilh inla,nangma min a zahtakte tawhkeima lungsim pumkhathong bangsak in.</VERS>
            <VERS vnumber="12"> Topa ka Pasian aw,ka lungsim khempeuh tawhna tungah ka lungdam a,nangma minka thangsak ngitnget ding hi.</VERS>
            <VERS vnumber="13"> Bang hang hiam cih lehkeimah na hong itna kip lian mahmah a,Leinuai thuk sung paninkei nong hon khia khin hi. </VERS>
            <VERS vnumber="14"> Pasian aw, mi kihisakte,kei langpangin hong kipan hi.Thu-helhawt mi pawlkhat inkei, thah hong sawm uh a,amaute in nang hong thudon lo uh hi.</VERS>
            <VERS vnumber="15"> Ahih hangin Topa aw,nang pen a hehpih thei,a dik Pasian na hi a,heh hak mahmahin,itna kip le thumanna tawha kidim na hi hi.</VERS>
            <VERS vnumber="16"> Kei lamah hong kihei inla,kei hong hehpih in.Na nasem pa thahatsak inla,na nasem numei’ tapa hong hon in.</VERS>
            <VERS vnumber="17"> 17nong thahatsakna hangin,kei hong mudahte in mu-ina zahhuai nadingunkeima tungahna maipha hong lak in.</VERS>
        </CHAPTER>
        <CHAPTER cnumber="87">
            <VERS>Pasian’ Khuapi Minthang</VERS>
            <VERS vnumber="1"> Mual Siangtho tungahama phuhsa khuapi om hi.</VERS>
            <VERS vnumber="2"> Topa in Israel gammundang khempeuhte sanginZion kulhkongpi it zaw hi.</VERS>
            <VERS vnumber="3"> Pasian’ khuapi aw,na minthanna teng hong kigengen hi. </VERS>
            <VERS vnumber="4"> Kei hong theite lakahEgypt le Babylon ka hel hi.Filistia, Taia leEthiopia te zong kihel a,“Hihte pen hua lai mah panina piang ahi hi,” kici ding hi. </VERS>
            <VERS vnumber="5"> Zion tawh kisai-in ahihleh,“Minam khempeuhama sung pan a suak ahi hi,”kici ding hi.Bang hang hiam cih lehSangpenpa mahmah inamah kipsak ding hi.</VERS>
            <VERS vnumber="6"> Topa in,“Hihte pen hua lai-a suak,”ci-in minam khempeuhciamtehin a gelh ding hi.</VERS>
            <VERS vnumber="7"> Tua sunga teeng mite in,“Kote’ lungdamna khempeuhnangma sungah om hi,”ci ciat ding uh hi.</VERS>
        </CHAPTER>
        <CHAPTER cnumber="88">
            <VERS>Cina pa’ Lungkham Thungetna</VERS>
            <VERS vnumber="1"> Topa, ka Pasian aw,sunin huhna kong ngen a,zan hun sunginnangma mai-ah kong kiko hi.</VERS>
            <VERS vnumber="2"> Ka thungetna hong za inla,nong huh ding ka hong ngetnahong ngai in. </VERS>
            <VERS vnumber="3"> Bang hang hiam cih lehlungkhamna tampi thuakin,ka si dektak hi.</VERS>
            <VERS vnumber="4"> Kei pen a sidek mi tawh ka kibang ta a,ka thahatna khempeuhbei mang khinta hi.</VERS>
            <VERS vnumber="5"> Misite lakah a kinusia,a kithatlum, han sunga lum,na huh zawh ahi nawn lo,na phawk nawn lohte ka bang ta hi.</VERS>
            <VERS vnumber="6"> Kei pen, mialin a thukna mun,Leihawm thuk sungahnong koih khinta hi.</VERS>
            <VERS vnumber="7"> Nangma hehnakeima tungah gik mahmah a,na tuihualte khempeuh tawhkei na hong vukcip hi. </VERS>
            <VERS vnumber="8"> Ka kikholhpih mite inkei a hong pelh dingin na hong bawl a,amaute tungah a cikzethuai khatinkei na hong bawl hi.Ka suahtak theih loh nadinginkei hong kikhumcip a,</VERS>
            <VERS vnumber="9"> ka gim thuakna hanginka mit a mial ta hi.Topa aw, nisiminnangma tungah kong ngen a,thu ngenin ka khuttenangma lamah kong zan hi. </VERS>
            <VERS vnumber="10"> A sisate adingin nalamdanga bawl na hi hiam?Nangmah a phat dinginmi a si khinsate hong tho ding ahi hiam?</VERS>
            <VERS vnumber="11"> Han sungah na itna kip kigen dinga,siatna munah nangma thumannatekigen ding ahi hiam?</VERS>
            <VERS vnumber="12"> Khuamialna sungahna na lamdangte kithei a,mangngilhna gam sungahna hotkhiat huhna kithei ahi hiam? </VERS>
            <VERS vnumber="13"> Ahih hangin Topa aw,na tungah huhna kong ngen a,zingsang simin na mai-ahthu kong ngen hi.</VERS>
            <VERS vnumber="14"> Topa aw, bang hanginkei hong paai khia na hi hiam?Bang hangin kei kiang paninna maitang seel na hi hiam?</VERS>
            <VERS vnumber="15"> Ka neu tung a kipangim thuakin ka si dektak hi.Nong gimpiakte ka thuak a,ka cih nading mel ka thei nawn kei hi.</VERS>
            <VERS vnumber="16"> Nangma hehna inkeimah hong nawk gawp khin a,a lauhuai mahmahnangma hong suk gawpna inkei hong susia ta hi.</VERS>
            <VERS vnumber="17"> Amaute in tuikhang banginsun tawntungin kei hong umcih uh a,kei hong tuamcip uh hi.</VERS>
            <VERS vnumber="18"> Kei hong itte le ka lawmtekeimah nong pelhsak khin a,khuamial bekbek,keima kikholhpih ahi hi.</VERS>
        </CHAPTER>
        <CHAPTER cnumber="89">
            <VERS>David tawh Pasian’ Thuciamna a</VERS>
            <VERS vnumber="1"> Topa aw, na itna kipla-in ka sa tawntung dinga,nangma thutaknaka gen tawntung ding hi.</VERS>
            <VERS vnumber="2"> Bang hang hiam cih lehnangma itna kip tawntung a,na thutakna zongvantung bangin kip tawntung hi.</VERS>
            <VERS vnumber="3"> Nangmah in, “Ka teelpa tawhthuciamna ka bawl zo a,ka nasem David tungahthu ka ciam zo hi:</VERS>
            <VERS vnumber="4"> ‘Na suan na khaktekumpi-in ka kipsak dinga,na kumpi gam khang tawntunginka kipsak ding hi,’” na ci khin hi. </VERS>
            <VERS vnumber="5"> Topa aw, na nasepna a lamdangte,vantungte phatsak inla,mi siangthote’ kikhopna sungahna thumanna phatsak in.</VERS>
            <VERS vnumber="6-7"> Bang hang hiam cih lehTopa pen vantung a kua tawhkitehthei ding ahi hiam?Mi siangthote’ kikhopna sungaha kizahtak Pasian,a kiima omte khempeuh tungahlianin a zahtakhuai Topa penvan mite’ lakahkua pen tawh kibang ahi hiam? </VERS>
            <VERS vnumber="8"> Vanglian Topa Pasian aw,na khempeuh ah na thutak a,nangmah bangin a vangliankua om ahi hiam, Topa aw.</VERS>
            <VERS vnumber="9"> Nang in tuipi khang na uk a,a tuihualte a san ciangin na daisak hi.</VERS>
            <VERS vnumber="10"> Nangmah ina kithat lumsa luanghawm khat banginganhing golpi Rahab na su gawp a,na thahatna tawhna galte na zo gawp hi.</VERS>
            <VERS vnumber="11"> Vantungte nangma a’ hi a,leitung zong nangma a’ mah ahi hi.Leitung le a sunga om khempeuhnangma phuhsa ahi hi.</VERS>
            <VERS vnumber="12"> Saklam le khanglamtenangma bawlsa hi a,Tabor mual le Hermon mual inlungdamna tawh na min hong phat uh hi.</VERS>
            <VERS vnumber="13"> Nangma vang lian mahmah a,na thahatna kigen thei lo hi.</VERS>
            <VERS vnumber="14"> Thuman le thutang tawhna ukna za na phut a,itna kip le thuman tawhna khempeuh na sem hi. </VERS>
            <VERS vnumber="15-16"> Topa aw,lungdamin lasakna tawh nang hong bia a,na migitna khuavak sungahnuamtakin a nungta,nangma hangin sunthapai-in lungdam a,nangma hoihna hong phat mitemi nuamsa ahi uh hi.</VERS>
            <VERS vnumber="17"> Bang hang hiam cih lehnangmah in nakpitakinkote na hong gualzosak a,kote hong angvaninna hong gualzosak hi.</VERS>
            <VERS vnumber="18"> Kote a hong hu Topa hi a,Israel-te’ Siangtho Pasian nangmah inka kumpipa uh nong pia hi. </VERS>
            <VERS vnumber="19"> Hun lui lai-in na thuman mipa tungahmang sungah thu na gen a,“A vanglian khat pa tungahlukhu ka koih khinzo a,mite lak panin a kiteng khiami khat ka liansak zo hi.</VERS>
            <VERS vnumber="20-21"> Ka nasem pa David ka mu zo hi.Ka thahatna ama tungaha om ngitnget theih nading,ka vangliatna in zong,amah a thakhauhsak theih nadinginka sathau siangthoamah ka nilh khin hi.</VERS>
            <VERS vnumber="22"> Galte in amah khem zo ngei lo dinga,migilote in zongamah zo ngei lo ding uh hi.</VERS>
            <VERS vnumber="23"> Ama mai-ah a galte ka su gawp dinga,amah a mudahte ka satpuk ding hi.</VERS>
            <VERS vnumber="24"> Amah it tawntunginama tungah ka thutak dinga,amah a gualzo-inka bawl tawntung ding hi.</VERS>
            <VERS vnumber="25"> Mediterranean Tuipi a kipanEufratis Gunpi dongamah ka uksak ding hi.</VERS>
            <VERS vnumber="26"> Amah in kei kiangah,‘Nang pen keima Pa le ka Pasian na hi a,kei a hong hon khia pa lea hong hupa na hi hi,’ hong ci ding hi.</VERS>
            <VERS vnumber="27"> Keimah in amahta upa penin ka bawl dinga,leitung kumpite lakaha lian penin ka bawl ding hi.</VERS>
            <VERS vnumber="28"> Amah ka itnaka kipsak tawntung dinga,ama tungah ka thuciamnaka kipsak tawntung ding hi.</VERS>
            <VERS vnumber="29"> Ama suanlekhaktekumpi ka hisak ngitnget dinga,a ukna za, vantung banginka kipsak ding hi. </VERS>
            <VERS vnumber="30-32"> “Ama tate in ka thukhamte nusia-in,ka biakna ngeina kip om bangina gamtat kei uh a,amaute in ka ngeina siasakinka thupiak a zuih kei uhleh,amaute’ thupalsatna hanginciang tawh gim ka pia dinga,amau’ mawhnate hanginsatna tawh gim ka pia ding hi.</VERS>
            <VERS vnumber="33"> Ahih hangin amah ka itnaka khiam kei dinga, ka thuciamnaka kipelhsak kei ding hi.</VERS>
            <VERS vnumber="34"> Ka thuciamna siasak loin,ka kam pan a pai khia thuteka kheel kei ding hi. </VERS>
            <VERS vnumber="35"> “A tawntung a kimang dinginka sianthona tawhkhatvei ka kiciam khin a,David’ tungahka zuau kei ding hi.</VERS>
            <VERS vnumber="36"> Ama suanlekhakte kizom paisuak dinga,vana ni a taan laitenga kumpi gam ka kipsak ding hi.</VERS>
            <VERS vnumber="37"> Khapi bangin tua pen kipsuak dinga,vantung a om laitengkip ding hi,” na ci hi. </VERS>
            <VERS vnumber="38"> Ahih hangin tu-inamah nialin na lawn khia a,na sathau nilh pa’ tungahna heh mahmah hi.</VERS>
            <VERS vnumber="39"> Na nasem pa tawh na thuciamnana pelh khin a, ama kumpi lukhuleivui lakah na paihsak hi.</VERS>
            <VERS vnumber="40"> Ama kulhte khempeuhna sukham khin a,ama galpanmun kiptea sia na suah khin hi.</VERS>
            <VERS vnumber="41"> A pai khempeuh inama nate sut gawp uh a,amah pen a veengte’ nuihsat a suak hi.</VERS>
            <VERS vnumber="42"> Ama galte na gualzosak a,ama galte na lungdamsak khin hi.</VERS>
            <VERS vnumber="43"> Ama galhiamtea mawkna na suaksak a,gal kidona-ah amah na guallelsak hi.</VERS>
            <VERS vnumber="44"> Nangmah in ama khut panina kumpi ciangkhut na la khia a,a kumpi tokhom leilak na denna hi.</VERS>
            <VERS vnumber="45"> Nangmah in a teek hun nai lopi-inamah na teeksak a,maizumna tawh na kidimsak hi. </VERS>
            <VERS vnumber="46"> Topa aw, nang bang tanveibucip den ding na hi hiam?Na hehna bang tanvei meikuang banginkuangkuang ding ahi hiam?</VERS>
            <VERS vnumber="47"> Topa aw, nuntak hun a tom mahmah lamhong phawk in.Mihingte a mawk nadinginbawl na hi hiam?</VERS>
            <VERS vnumber="48"> A si thei lo kua om ahi hiam?Sihna hankhuk paninkua suakta zo ahi hiam? </VERS>
            <VERS vnumber="49"> Topa aw, na thumanna tawhDavid tunga na thuciamna,hun lui lai-a na itna kipkoi-ah omta ahi hiam?</VERS>
            <VERS vnumber="50-51"> Topa aw, na nasem pabangzah takin hong kithusim lohna,galte in phinna-in a hong neihna,Topa aw, amaute in na sathau nilh paa paina khempeuh ah a hong nuihsatna uhhong phawk ta in.</VERS>
            <VERS vnumber="52"> Topa inthupha ngah tawntung tahen.Amen! Amen!</VERS>
        </CHAPTER>
        <CHAPTER cnumber="90">
            <VERS>BU LINAPasian Khansau, Mi Khantom</VERS>
            <VERS vnumber="1"> Topa aw, khang tawntunginkote’ omna mun na hi hi.</VERS>
            <VERS vnumber="2"> Mual liante a kipiansak ma,leitang le leitung na bawl ma pek,a tawntung a kipana tawntung dongin Pasian na hi hi. </VERS>
            <VERS vnumber="3"> Mi, leivui na suaksakkik a,“Mihingte aw, ciahkik un,” na ci hi.</VERS>
            <VERS vnumber="4"> Bang hang hiam cih lehnangma muhna-ahkum tulkhat a bei cianginzanni ahi a, zan ihmut laitakinkhanlawh khat sung tawh ahi zongina kibang bek hi.</VERS>
            <VERS vnumber="5"> Nangmah in mite na phiat khia hi.Amaute pen a ihmu tawh kibang uh a,zingsangin a nokiklopa tawh kibang uh hi.</VERS>
            <VERS vnumber="6"> Zingsangin palhin thaksuakkik a,nitak ciangin vulin a keu uh hi. </VERS>
            <VERS vnumber="7"> Bang hang hiam cih lehnangma sinsona in kote hong susia a,na hehluatna inkote hong lausak gawp hi.</VERS>
            <VERS vnumber="8"> Nangmah in ka mawhnate uhna mai-ah na koih a,ka khialh simnate uhna maitangah na koih hi. </VERS>
            <VERS vnumber="9"> Bang hang hiam cih lehka hun khempeuh uh na hehna-in bei a,ka nuntak hun uhhusan khat bangin a bei hi.</VERS>
            <VERS vnumber="10"> Kote’ nuntak sungkum sawmsagih bang hi a,cidam le-ungkum sawmgiat bang hithei hi.Ahih hangin tua hunsung nangawngimna le haksatna hi a,tua hunte bei pakinkote ka mai mang uh hi. </VERS>
            <VERS vnumber="11"> Nang hong kizahtak nadinginna sinsona’ vangliatna kua in thei a,na hehna’ husiatnakua in thei ahi hiam?</VERS>
            <VERS vnumber="12"> Tua ahih ciangin pilna lungsimka ngah theih nadingunka nuntak hun uh a tomlamka theih nadingun hong hilh in. </VERS>
            <VERS vnumber="13"> Topa aw, hong kiheikik in.Bang tan sauvei ding hiam?Na nasemte hong hehpih in.</VERS>
            <VERS vnumber="14"> Ka nuntak tawntung uhlungdamin ka kipak theih nadingunzingsangin na itna kip tawhkote hong lungkimsak in.</VERS>
            <VERS vnumber="15"> Kote nong gimsak ni zah,siatna ka thuak uh kum phazah mah,kote hong kipaaksak in.</VERS>
            <VERS vnumber="16"> Na nasemte tungah na nasepna,a tate uh tungah na minthanna,na vang hong kilangsak in.</VERS>
            <VERS vnumber="17"> Kote’ Topa Pasian aw, kote tungahna thupha hong tungsak inla,kote’ nasepna khempeuhhong tangtungsak in.</VERS>
        </CHAPTER>
        <CHAPTER cnumber="91">
            <VERS>Pasian in Amah a Muangte Hu</VERS>
            <VERS vnumber="1"> Sangpenpa’ liahna sung,Vanglianpa’ liim sungah a ommi khempeuh in</VERS>
            <VERS vnumber="2"> Topa’ tungah,“Ka bukna le ka munkip muanhuai,ka muan ka Pasian na hi hi,”ci ding uh hi.</VERS>
            <VERS vnumber="3"> Bang hang hiam cih leh amah inthangsiah pa’ thangzak lea lauhuai pulnatna paninnang hong hon khia ding hi.</VERS>
            <VERS vnumber="4"> Amah in a khate tawhnang hong tuam dinga,ama khate’ nuai-ahbukna ding na mu ding hi.Ama thumanna in nang hong dalinhong hu ding hi.</VERS>
            <VERS vnumber="5-6"> Nangmah in zan a lauhuaina,sun-a thaltang leengte,khuamial lakaha vak khiankhian pulnatna,sun nitaang a suksiatnatena kihta kei ding hi. </VERS>
            <VERS vnumber="7"> Na kiangah mi tulkhat,na kimkotah mi tul sawm,hong tukin a sih hanginbangmah na ci kei ding hi.</VERS>
            <VERS vnumber="8"> Na mit tawh na en bek dinga,migilote a kithukkikna na mu ding hi. </VERS>
            <VERS vnumber="9"> Nangmah in Topa penna buk nadingin bawlin,Sangpenpa, nang a hong hu dinginbawl khin na hih manin</VERS>
            <VERS vnumber="10"> nangma tungahsiatna hong tung lo dinga,na inn sungahgimna hong tung lo ding hi.</VERS>
            <VERS vnumber="11"> Bang hang hiam cih lehnangmah a hong cing dinginamah in ama vantungminang hong kemsak ding hi.</VERS>
            <VERS vnumber="12"> Na khete le suanga kitahkhak loh nadinginamaute in a khut uh tawhnang hong dom ding uh hi.</VERS>
            <VERS vnumber="13"> Nangmah in humpinelkai legul gunei tung na tawn dinga,na khenuai-ah humpinelkai khanglai legulpi na tuancil ding hi. </VERS>
            <VERS vnumber="14"> Itna tawh hong bel ahih maninamah ka hon khia dinga,ka min hong thei ahih maninmun sangna-ah amah ka koih ding hi.</VERS>
            <VERS vnumber="15"> Amah in hong sap cianginamah ka dawng ding hi.Haksatna sungah amah ka ompih dinga,amah hon khia-in ka pahtawi ding hi.</VERS>
            <VERS vnumber="16"> Nuntak sau tawhamah ka lungkimsak dinga,amah ka hon khia ding hi.</VERS>
        </CHAPTER>
        <CHAPTER cnumber="92">
            <VERS>Pasian’ Huhna Phatna</VERS>
            <VERS vnumber="1-3"> Sangpenpa aw, Topa tungahlungdamna lah ding,nangma min phatna lasak dingin kilawm a,zangsawm khausai lasakna leharp lasakna,laiza lasaknate tumin,zingsangin nangma itna kip,zanin na thumannagenkhiat dingin a kilawm ahi hi.</VERS>
            <VERS vnumber="4"> Bang hang hiam cih leh Topa aw,nangma sepna tawhkei nong lungdamsak a,nangma sepnate hanginlungdamin la ka sa hi. </VERS>
            <VERS vnumber="5"> Topa aw, na nasepnate lian mahmah a,na ngaihsutnate thuk mahmah hi.</VERS>
            <VERS vnumber="6-8"> Migilote, lopa bangin sel khia-in,siatna bawl khempeuha pun’ mahmah hangun,a tawntungin siatnaa thuak ding uh ahi hi.Ahih hangin Topa aw, nang pena sangna-ah a omden na hihna thu,lungsimmawl mi in theithei lo a,lungsim tei lo mi in tel thei lo hi. </VERS>
            <VERS vnumber="9"> Topa aw, na galte si ta ding!Bang hang hiam cih lehna galte bei mang dinga,siatna a bawl khempeuhtekithehthang ding uh hi.</VERS>
            <VERS vnumber="10"> Ahih hangin nangmah inzangsial bangin kei na hong hatsak a,kei thupha hong pia-innong lungdamsak hi.</VERS>
            <VERS vnumber="11"> Ka galte’ pukna ka mit in mu khinta a,keimah a hong do a gilote’ siatnaka bil in za khinta hi. </VERS>
            <VERS vnumber="12"> Nisuh kung bangin thuman mi palh a,Lebanon mual tunga omtaamtak kung bangin a khang hi.</VERS>
            <VERS vnumber="13"> Topa’ inn sungah amaute kisuan a,i Pasian’ huang sungahamaute palh uh hi.</VERS>
            <VERS vnumber="14-15"> Topa thutang hi, ci-in a lah nadingunamaute teek napi-in gah lailai uh a,amaute tui kiuhkeuhinhing sitset uh hi.Amah pen kei hong hupa hi a,ama sungah thuman lohna om lo hi.</VERS>
        </CHAPTER>
        <CHAPTER cnumber="93">
            <VERS>Pasian’ Liatna</VERS>
            <VERS vnumber="1"> Topa in uk a,vangliatna kumpi puan kisilhsak hi.Topa, kumpi puan kisilhsak a,thahatna tawh amah kidim hi.Leitung kikipsak a,kiliing ngei lo ding hi.</VERS>
            <VERS vnumber="2"> Tanglai pek panin na tokhom a kipsa hi a,nang pen a tawntung a om na hi hi. </VERS>
            <VERS vnumber="3"> Topa aw, gunte hong khangin,a aw uh hong sangsak a,nakpitakin hong ging hi.</VERS>
            <VERS vnumber="4"> A sangna munah a om Topa vanglian hi.Tui tampi gingte sangin vanglian zaw a,tuipi hualte sangin vanglian zaw hi. </VERS>
            <VERS vnumber="5"> Na thupiaknate kip mahmah hi.Topa aw, sianthona pen a tawntunginna inn tawh a kilawm ahi hi.</VERS>
        </CHAPTER>
        <CHAPTER cnumber="94">
            <VERS>Thukkik ding Ngetna</VERS>
            <VERS vnumber="1"> A thukkik Pasian,a thukkik Pasian,Topa aw,na hehna hong lak khia in.</VERS>
            <VERS vnumber="2"> Tho in, leitung thukhen pa aw,a kiphasak mite tungahamau’ ngah ding a kilawmgimna pia ta in.</VERS>
            <VERS vnumber="3"> Topa aw,migilote bang tanvei lungdam ding uh a,migilote bang tanveilungnuamin omom lai ding ahi uh hiam?</VERS>
            <VERS vnumber="4"> Gamtatsiate bang tanveikihisak lai ding uh a,a siat gamtatna uh bang tanveikisialhpih lai ding ahi uh hiam? </VERS>
            <VERS vnumber="5"> Topa aw, amaute innangma mite su gawp uh a,nangma luahte gimsak uh hi.</VERS>
            <VERS vnumber="6"> Amaute in meigong numeite lekhualmite thatluminpa nei lote suamlum uh hi.</VERS>
            <VERS vnumber="7"> Amaute in, “Topa in mu lo hi;Jakob Pasian in thei lo hi,” hong ci uh hi. </VERS>
            <VERS vnumber="8"> Theitel un, mi lungsimmawl pente aw!Lung pil lote aw,cik ciangin pil ding na hi uh hiam?</VERS>
            <VERS vnumber="9"> I bil a bawlpa inkhua za lo ding ahi hiam?I mit a piangsak pa inkhua mu lo ding ahi hiam?</VERS>
            <VERS vnumber="10-11"> Minamte a thuhilhpa inmi thuhilh lo ding ahi hiam?Mihingte tungahtheih theihna a hilh Topa inmihingte’ ngaihsutna thei a,amaute pen husan bang bek ahihnateltakin a thei hi. </VERS>
            <VERS vnumber="12-13"> Topa aw, migilote adingingum khat a kitawh hun mateng,haksat hun sungtenga tawlngak theih nadinginna thukham na hilh mi,na thuhilh mi, mi nuamsa ahi hi.</VERS>
            <VERS vnumber="14"> Bang hang hiam cih leh Topa inama mite nusia lo dinga,ama luahte paidak lo ding hi.</VERS>
            <VERS vnumber="15"> Bang hang hiam cih leh thutang penthuman mite tungahhong tungkik dinga,lungsim thutang khempeuh inamah zui ding uh hi. </VERS>
            <VERS vnumber="16"> Kei adingin migilote a do dinginkua kipan ahi hiam?Kei adingin siatna a bawlte’ langkhat ahkua ding ahi hiam?</VERS>
            <VERS vnumber="17"> Topa in kei hong huh lo hileh,gamkhing sungah ka tung khinta ding hi.</VERS>
            <VERS vnumber="18"> Topa aw, “Ka khe taal,”ci-in ka ngaihsut cianginna itna kip in kei hong kaito hi.</VERS>
            <VERS vnumber="19"> Ka lungsim ngaihsutnaa tam mahmah cianginkei na hong hehnem a,na hong lungdamsak hi. </VERS>
            <VERS vnumber="20"> Sihna ding ngeina a bawl,a gilo gam ukte,nang tawh kipawl ding ahi hiam?</VERS>
            <VERS vnumber="21"> Amaute in thuman mihoihtethah sawm uh a,a mawhbaang lo mitesihna thuaksak uh hi.</VERS>
            <VERS vnumber="22"> Ahih hangin Topa pen keima munkip,keima Pasian, ka belh suangpia suak khinta hi.</VERS>
            <VERS vnumber="23"> Amah in amau’ mawhnateamau’ tung mahah tungsakkikin,a gitlohna hangunamaute a maimangsak ding hi.Topa, i Pasian inamaute maimangsak ding hi.</VERS>
        </CHAPTER>
        <CHAPTER cnumber="95">
            <VERS>Pasian Phatna: Thumang lote Hilhkholhna</VERS>
            <VERS vnumber="1"> Hong pai un, Topa phat ni.Eite a hong hu,a hong hon khia pa tungahlungdamna la sa ni.</VERS>
            <VERS vnumber="2"> Ama omna-ah lungdamna ko-in pai ni.Phatna late,ama tungah lungdam takin sa ni.</VERS>
            <VERS vnumber="3"> Bang hang hiam cih lehTopa, a lian Pasian hi a,pasian khempeuh tungahKumpi lianpa ahi hi.</VERS>
            <VERS vnumber="4"> Amah in leitung khempeuh uk a,guam thuk pen paninmual sang pen dawn donginamah in a uk hi.</VERS>
            <VERS vnumber="5"> Ama bawlsa tuipite uk a,ama bawlsa leitung zong amah in a uk hi. </VERS>
            <VERS vnumber="6"> Hong pai un, amah bia-in kun ni.Eite hong Bawl Topa’ mai-ahkhukdin ni.</VERS>
            <VERS vnumber="7"> Bang hang hiam cih lehamah pen eite’ Pasian hi a,eite pen ama hong kep mite leama khutsunga om a tuute ihi hi. Tuni-in hih banginama hong thugen za un:</VERS>
            <VERS vnumber="8-9"> Amaute in ka nasepnamu khin uh hinapi,Meribah le Massah munahna pate un kei hong ze-etin,gamtatna tawh ka lah dinghong kalh hun lai uh bangin,note in na lungsim uhkhauhsak kei un. </VERS>
            <VERS vnumber="10"> Kum sawmli sung tua minam ka kih a,“Amaute pen a lungsim uhaha khial mi hi a,amaute in ka thupiaktemang lo uh hi,” ka ci hi.</VERS>
            <VERS vnumber="11"> Tua ahih ciangin keima nopsakna munahamaute a lut lo dinginsinso kawmin ka kiciam hi. </VERS>
        </CHAPTER>
        <CHAPTER cnumber="96">
            <VERS>Phatna La(1Khang 16:23-33)</VERS>
            <VERS vnumber="1"> Leitung mi khempeuh aw,Topa tungahla thak khat sa un.Topa tungah la sa un.</VERS>
            <VERS vnumber="2"> Topa tungah la sa unla,ama min phat un.Ni khat khit ni khatama hong hotkhiatna thugen tawntung un.</VERS>
            <VERS vnumber="3"> Ama minthannaminamte lakah gen unla,ama nalamdang septemi khempeuh lakah pulak un. </VERS>
            <VERS vnumber="4"> Bang hang hiam cih leh Topa lian a,nakpitakin phat ding ahi hi;pasian dangte khempeuh sanginamah zahtak zawk ding ahi hi.</VERS>
            <VERS vnumber="5"> Bang hang hiam cih lehminam dangte’ pasian khempeuhmilim hi lel a,ahih hangin Topa ahihlehvantungte a bawlpa ahi hi.</VERS>
            <VERS vnumber="6"> Pahtawina le liatnate ama mai-ah om a,hatna le hoihnateama omna mun siangtho-ah om hi. </VERS>
            <VERS vnumber="7"> Mi namkimte aw, Topa inminthanna le hatna nei hi,ci-in mang un.Topa in nei hi,ci-in mang un.</VERS>
            <VERS vnumber="8"> Ama min in a ngah dingina kilawm minthannaTopa’ tungah pia unla,biakpiakna hong kenginama huang sungah hong pai un.</VERS>
            <VERS vnumber="9"> Puan siangtho silhin Topa bia un.Leitung mi khempeuh aw,ama mai-ah liing un. </VERS>
            <VERS vnumber="10"> Minam khempeuh lakahthu gen kawikawi unla,“Topa in uk hi.Leitung kikipsak a, kiliing ngei lo ding hi.Amah in mihingte’ thua manin khen ding hi,” ci un.</VERS>
            <VERS vnumber="11"> Vantung mite kipak henla,leitung mite lungdam hen.Tuipi le a sunga om khempeuhawng ta uh hen.</VERS>
            <VERS vnumber="12-13"> Lo le a sunga om khempeuhnuamin diang uh hen.Gamlak a sing om khempeuh inTopa’ mai-ah lungdamin la sa hi.Bang hang hiam cih lehamah hong pai ta hi.Leitung mite’ thua khen dingin hong pai ta hi.Amah in thumanna tawh leitung ukinmite’ thu ahi bangin khen ding hi.</VERS>
        </CHAPTER>
        <CHAPTER cnumber="97">
            <VERS>Topa’ Ukna le A Vangliatna</VERS>
            <VERS vnumber="1"> 1Leitung lungdam henla,tuikulh neu tampite zonglungdam ta uh hen.</VERS>
            <VERS vnumber="2"> Meiipite le khuamial sahpiteama kiimah om a,thumanna le thutannateama tokhom bulpi ahi hi.</VERS>
            <VERS vnumber="3"> Ama mai-ah mei pai a,ama kiima om a galte a kaangtum hi.</VERS>
            <VERS vnumber="4"> Ama khuaphialepte in leitung taangsak a,leitung in mu-in a liing hi.</VERS>
            <VERS vnumber="5"> 5leitung mi khempeuh’ Topa’ mai-ahmual liante khuainun bangina tuisuak uh hi.</VERS>
            <VERS vnumber="6"> Vantungte in ama thumanna gen khia uh a,mi khempeuh inama minthanna mu uh hi. </VERS>
            <VERS vnumber="7"> Bangmah a man lomilimte a kisaktheihpih,milim a bia mi khempeuhtemaizumin kikoih a,ama mai-ahpasian khempeuh kun uh hi.</VERS>
            <VERS vnumber="8"> Pasian aw, Zion in za-in nuam a,na thukhennate hanginJudah khuapite lungdam uh hi.</VERS>
            <VERS vnumber="9"> Bang hang hiam cih leh Topa aw,leitung khempeuh a ukpa na hi a,pasian dang khempeuh sanginnakpitakin na lian zaw hi. </VERS>
            <VERS vnumber="10"> 10amah in a mi siangthote’ nuntaknasiatna ding pan a kem hi.Amah in migilote’ khut sung paninamaute a hon khia hi.</VERS>
            <VERS vnumber="11"> Thuman mite’ tungahkhuavak hong taang a,lungsim thutang mite tungahlungdamna hong tung hi.</VERS>
            <VERS vnumber="12"> Thuman mite aw,lungdam unla,ama min siangtho phat un.</VERS>
        </CHAPTER>
        <CHAPTER cnumber="98">
            <VERS>Pasian’ Thumanna Phat ding</VERS>
            <VERS vnumber="1"> Amah in na lamdangtebawl ahih maninAma khut taklam leama khut siangthote inamah gualzosak hi.</VERS>
            <VERS vnumber="2"> 2kitheisak khinzo a,amah in minamte’ muhna-ahama thumanna langsak khin hi.</VERS>
            <VERS vnumber="3"> Amah thutakin,it tawntungna nei ahih maninIsrael-te tungah a thuciamnaa tungsak hi.Leitung mi khempeuh ineite’ Pasian’ gualzawhna mu khinta uh hi. </VERS>
            <VERS vnumber="4"> Leitung mi khempeuh aw,lungdamin awng khia unla,phatna la sa un.</VERS>
            <VERS vnumber="5"> Laia lasakna tawhlaiza lasakna lela ngaih tawh phat un.</VERS>
            <VERS vnumber="6"> Peengkulte le saki aw tawhlungdamna gingsak un. </VERS>
            <VERS vnumber="7"> Tuipi le a sunga omte khempeuh aw,awng unla,leitung le a tunga teng khempeuhte aw,la sa un.</VERS>
            <VERS vnumber="8-9"> Gunte aw, na khut uh beeng un.Mualte aw, Topa’ mai-ah lungdaminla sa un.Bang hang hiam cih lehleitung a uk dingin amah hong pai ta a,thumanna tawh leitung mite’ thuahi ding bangin hong khen ding hi.</VERS>
        </CHAPTER>
        <CHAPTER cnumber="99">
            <VERS>Siangtho Pasian Phatna</VERS>
            <VERS vnumber="1"> Topa in uk hi.Mihonte liing hen.Kherub-te tungah amah tu hi.Leitung liing tahen.</VERS>
            <VERS vnumber="2"> Zion khuapi-ah Topa lian a,amah in leitung mi khempeuh uk hi.</VERS>
            <VERS vnumber="3"> A lian a kihtakhuai ama minmi khempeuh in phat ta uh hen.Amah siangtho hi. </VERS>
            <VERS vnumber="4"> Thutang a deih, Vanglian Kumpipa aw,nangmah in thuman na phut khin a,Israel-te sungah thutang le thumanna sem khia hi.</VERS>
            <VERS vnumber="5"> I Topa Pasian phat unla,ama khengakna munah bia un.Amah siangtho hi. </VERS>
            <VERS vnumber="6"> Moses le Aaron ama siampi hi uh a,amah a biate lakahSamuel zong a kihel hi.Topa’ tungah amaute kiko uh a,amah in amaute a dawng hi.</VERS>
            <VERS vnumber="7"> Amah in meii khuampi sung panamaute tungah thu gen a,ama teci pannate leamah in amaute tungaha thukham piakteamaute in a zui uh hi. </VERS>
            <VERS vnumber="8"> Kote’ Topa Pasian aw,nang in amaute na dawng hi.Amau’ mawhna hangingim na piak tei hanginamau’ mawhnatea maisak nuam Pasian na hihnaamaute’ tungah na kilangsak hi.</VERS>
            <VERS vnumber="9"> I Topa Pasian phat unla,ama mual siangtho-ah bia un;bang hang hiam cih lehi Topa Pasian a siangtho hi.</VERS>
        </CHAPTER>
        <CHAPTER cnumber="100">
            <VERS>Lungdamna tawh Topa’ Na Sem Un</VERS>
            <VERS vnumber="1"> Gam khempeuh aw,gingsak un.</VERS>
            <VERS vnumber="2"> Lungdamna tawh Topa’ na sem un.Ama omna-ahla sa kawmin hong pai un. </VERS>
            <VERS vnumber="3"> 3Eite hong bawlpa amah hi a,eite ama a’ ihi hi.Eite ama mi ihi a,ama gankhahna sunga om a tuute ihi hi. </VERS>
            <VERS vnumber="4"> Lungdam kohna tawhama kongpi-ah lut unla,amah phatna tawhama huang sungah tum un.Ama tungah lungdam ko unla,ama min phat un. </VERS>
            <VERS vnumber="5"> Bang hang hiam cih leh Topa hoih hi.Ama itna kipin kho tawntung a,ama thumannaa khang khangin kip hi.</VERS>
        </CHAPTER>
        <CHAPTER cnumber="101">
            <VERS>Kumpipa’ Kamciamna</VERS>
            <VERS vnumber="1"> Keima la pen thumanna lethutanna la ahi hi.Nang ka hong sak ding hi;</VERS>
            <VERS vnumber="2"> Paubaanna a om lo thu bekka kin ding hi.Cik ciangin kei kiangahhong pai ding na hi hiam? Lungsim hoihna tawhka inn sungah ka gamta ding hi.</VERS>
            <VERS vnumber="3"> A sia na peuhmah ka deih kei ding hi.Lamkhial mite’ nasepna ka mudah a,tuate tawh ka kisukha kei ding hi.</VERS>
            <VERS vnumber="4"> Lungsim kawina ka deih hetkei a,siatna, ngaihsutin zongka neikha kei ding hi.</VERS>
            <VERS vnumber="5"> A veengte a gensia sim miteka susia dinga,kiphatsakna, kihihsakna lungsima nei mi ka thuak kei ding hi.</VERS>
            <VERS vnumber="6"> Leitungah a thuman mitekei tawh a om theih nadinginmaipha ka pia dinga,paubaanna om loin a gamta mi inkeima na hong sem ding hi. </VERS>
            <VERS vnumber="7"> Khemna a zang mi peuhmahkeima inn-ah teeng lo dinga,zuauthu a gen mi peuhmahkeima omna-ah om thei nawn lo ding hi.</VERS>
            <VERS vnumber="8"> Zingsang siminleitunga migilote khempeuhka susia dinga,siatna bawlte khempeuhka khen khia ding hi.</VERS>
        </CHAPTER>
        <CHAPTER cnumber="102">
            <VERS>Lungkham Cianga Thungetna</VERS>
            <VERS vnumber="1"> Topa aw, ka thungetnahong za inla,ka thumna hong ngai in.</VERS>
            <VERS vnumber="2"> Ka cihmawh huninkei kiang panin bu kei in.Keima lam hong nga inla,kong sap ciangin hong dawng pah in. </VERS>
            <VERS vnumber="3"> Bang hang hiam cih lehka nuntakna, meikhu bangin bei mang a,ka pumpi meikuang bangin a sa hi.</VERS>
            <VERS vnumber="4"> Lungkham luatna hanginlopa bangin ka keutum a,an nangawn ka ne zo kei hi.</VERS>
            <VERS vnumber="5"> A gingin ka tautauna hanginka guh guakin ka om hi.</VERS>
            <VERS vnumber="6"> Gamlak a om musane lemun kolhna-ah a omsimbu tawh ka kibang hi.</VERS>
            <VERS vnumber="7"> Ihmu thei loin ka om a,innkhum dawna vasa khat guaka om tawh ka kibang hi.</VERS>
            <VERS vnumber="8"> Sun nilohin ka galte inkei hong zahko uh a,kei hong simmawhte insamsiatna-in ka min a zang uh hi. </VERS>
            <VERS vnumber="9-10"> Bang hang hiam cih lehvut bek ka annek hita a,na thangpaihna le na hehna hanginka tuidawnte khitui tawh kihel hi.Bang hang hiam cih lehnang in kei hong domto napi-inlei nong denna hi.</VERS>
            <VERS vnumber="11"> Keima nuntakna pen nitak lama a omniliim tawh kibang lel a,lopa bangin ka vul gawp hi. </VERS>
            <VERS vnumber="12"> Ahih hangin Topa aw,nang na kip ngitnget a,khang tawntunginnang hong kiphawkna kip hi.</VERS>
            <VERS vnumber="13"> Nangmah tho-inZion khua na hehpih ding hi.Amah na angvan hun ding hita a,a kiciangtansa hun hong tung khin hi.</VERS>
            <VERS vnumber="14"> Bang hang hiam cih leh na nasemte intua khua suangtumte it uh a,a leivuite nangawn pammaih sa uh hi. </VERS>
            <VERS vnumber="15"> Minamte in Topa hong zahtakin,leitung kumpi khempeuh inna minthanna hong zahtak ding uh hi.</VERS>
            <VERS vnumber="16"> Bang hang hiam cih lehTopa in Zion khua lam dinga,ama minthanna hong kilang ding hi.</VERS>
            <VERS vnumber="17"> Amah in mi cimawhte’ thungetna kinin,amau’ thumna simmawh lo ding hi. </VERS>
            <VERS vnumber="18"> A suak nai lo mite inTopa a phat theih nadingina hong tung lai ding khang mite adinginhih thu kiciamteh hen:</VERS>
            <VERS vnumber="19-22"> Mihingte, kumpi gamte,Topa a bia dingina kikaihkhop uh ciangin,mite in Zion khua sungah Topa’ min,Jerusalem khua sungahamah phatna a pulak theih nadingun,thongkiate’ taunate a za ding lea si dingin a kisehte a khah khia dingina sangna ama siangtho mun paninamah in hong ensukin,vantung panin Topa inleitung hong en hi. </VERS>
            <VERS vnumber="23"> Amah in kei a khangtung kimlaika thahatna hong suktat sakin,ka hunte hong khiapsak hi.</VERS>
            <VERS vnumber="24"> Keimah in,“Khang tawntungin a kip ka Pasian aw,hong khansihsak kei in,” ka ci hi. </VERS>
            <VERS vnumber="25"> Tanglai hunin nangmah inleitung bulpi na koih a,vantungte zongnangma khut tawh na bawlsa ahi hi.</VERS>
            <VERS vnumber="26"> Amaute sia ding uh a,ahih hangin nang na kip ding hi.Puan bangin amautepaatkhia ding uh hi.Nangmah in amautepuan bangin na khek a,amaute a mai mang uh hi.</VERS>
            <VERS vnumber="27"> Ahi zongin nang na kibang ngitnget a,na nuntak hun in mong nei lo hi.</VERS>
            <VERS vnumber="28"> Na nasemte’ tatelungmuangin om ding uh a,amau’ suanlekhaktena mai-ah kip ding uh hi.</VERS>
        </CHAPTER>
        <CHAPTER cnumber="103">
            <VERS>Pasian’ Itna Phatna</VERS>
            <VERS vnumber="1"> Topa ka phat dinga,ka lungsim khempeuh tawhama min siangtho ka phat ding hi.</VERS>
            <VERS vnumber="2"> Topa ka phat dinga,ama migitna ka mangngilh kei ding hi.</VERS>
            <VERS vnumber="3"> Amah in ka mawhna khempeuhhong maisak a,ka natna khempeuh hong damsak hi.</VERS>
            <VERS vnumber="4"> Hankhuk tung ding kimlaihong suaktasak a,itna le hehpihna tampi hong pia hi.</VERS>
            <VERS vnumber="5"> Muvanlai banginka tha a hat theih nadinginthupha namkim hong pia hi. </VERS>
            <VERS vnumber="6"> Topa in a kinengniamte adinginthuman thutangin thu a khen hi.</VERS>
            <VERS vnumber="7"> Amah in ama geelna Moses tungah gen a,ama nasepnate Israel mite a musak hi.</VERS>
            <VERS vnumber="8"> Topa dikin hehpihna tawh kidim a,heh hakin, a lian mahmahitna kip tawh a kidim hi.</VERS>
            <VERS vnumber="9"> Amah in a tawntunginhong taii ngitnget lo dinga,amah heh paisuak lo ding hi.</VERS>
            <VERS vnumber="10"> Amah in eite’ khialhna tawh a kituakineite tungah hong bawl lo a,eite’ mawhna tawh a kituakinhong thukkik lo hi.</VERS>
            <VERS vnumber="11"> Vantung penleitung panin a san mah banginamah a zahtakte’ tungahama itna kip lianin sang mahmah hi.</VERS>
            <VERS vnumber="12"> Nisuahna pennitumna panin a gamlat mah bangini mawhna hangin gimnateeite’ kiang panin gamlapi-ah a nil khia hi.</VERS>
            <VERS vnumber="13"> Pa in tate a hehpih banginTopa in amah a zahtakte hong hehpih hi.</VERS>
            <VERS vnumber="14"> Bang hang hiam cih leh amah ineite’ pianna hong thei a,eite pen leivui ihihna a phawk hi. </VERS>
            <VERS vnumber="15"> Eite ihih leh i nuntakna penlopa tawh kibang a,lolai-ah a po paakte bangin a palh hi.</VERS>
            <VERS vnumber="16"> Bang hang hiam cih lehhuih in amah semin bei mang a,tua mun in amah thei nawn lo hi.</VERS>
            <VERS vnumber="17-18"> Ahih hangin Topa’ itna kip penamah a zahtak mite tungaha tawntung pan a tawntung donginkip ngitnget a,ama thumanna pen ama thuciamna zui-ina thupiak banginsep ding a phawk mite tungaha khang khangin a kip tawntung hi. </VERS>
            <VERS vnumber="19"> Topa in vantungahama tokhom phutkhin a,amah in mun khempeuh a uk hi.</VERS>
            <VERS vnumber="20"> Ama thugen a ngai,ama thu bangin a sem no a thahat,no ama vantung mite aw,Topa phat un.</VERS>
            <VERS vnumber="21"> Ama deih bangin a gamta ama nasem,ama mihon khempeuhte aw,Topa phat un.</VERS>
            <VERS vnumber="22"> Ama ukna sunga a om ama bawlsate aw,Topa phat un.Ke’n, Topa ka phat ding hi.</VERS>
        </CHAPTER>
        <CHAPTER cnumber="104">
            <VERS>Piansakna-ah Pasian Phatna</VERS>
            <VERS vnumber="1"> Topa ka phat ding hi.Topa ka Pasian aw,nang na lian mahmah hi.Minthanna le liatnanang na silh hi.</VERS>
            <VERS vnumber="2"> Puanza tawh tuam banginkhuavak tawh na kituam a,vantungte penpuanbuk bangin na zal hi.</VERS>
            <VERS vnumber="3"> Vana om tui tungah na inn na lam a,na leeng dingin meiipite na bawl a,huih khate tungah nang na tuang hi.</VERS>
            <VERS vnumber="4"> Na kamtai dingin huihte na bawl a,mei le meikuangtena nasemte na hisak hi. </VERS>
            <VERS vnumber="5"> Leitung a liing ngei lo dinginama bulpi tungah na phut hi.</VERS>
            <VERS vnumber="6"> Nangmah in puan tawh tuam banginleitung pen tui thukpi tawh na tuam a,tuate in mualte tuumcip hi.</VERS>
            <VERS vnumber="7"> Na thuhilhna hangintua tuite tai khia uh a,na thupiakna awging a zak uh cianginkikhawhkhia uh hi.</VERS>
            <VERS vnumber="8"> Mual tung le guam sungahtua tuite luang uh a,amau adingin na sehsa munaha tung uh hi.</VERS>
            <VERS vnumber="9"> Tua tuite in leitunga tuamkik loh nadinginamaute’ kantan loh dinggamgi khat na phut hi. </VERS>
            <VERS vnumber="10"> Kuamte sung paninciktui na phul khiasak a,mualte kikalah a luang uh hi.</VERS>
            <VERS vnumber="11"> Gamlak ganhingte’ dawn dingtui na pia a,gamlak sakolte in a dangtakna uhtua tui-ah a phasak uh hi.</VERS>
            <VERS vnumber="12"> Tua tui kiangah huihlak vasate om uh a,singhiangte lakahamaute ham zaizai uh hi. </VERS>
            <VERS vnumber="13"> A sangna mun na omna paninmite tungah guah na zusak a,nangma thupha tawhleitung a kidim hi.</VERS>
            <VERS vnumber="14"> Nangmah in ganhingte adingin lopa,mihing in leilak paninan a ngah theih nadingina khawh ding ankungte,</VERS>
            <VERS vnumber="15"> mihing lungsima nuamsak ding leenggahzu,mihing maitang a zolsak ding sathau,mihing lungsim a hatsak dingan na piangsak hi. </VERS>
            <VERS vnumber="16"> Topa in a suan,Lebanon muala om taamtak singte,tua ama singkungte inguahtui tampi a ngah hi.</VERS>
            <VERS vnumber="17"> Tua singte tungahvasate in bu bawl uh a,taksing kungte lakahgun vapite in bu a tom uh hi.</VERS>
            <VERS vnumber="18"> Mual sangte pen sathakte ading hi a,suangtumte pensakhite’ belh ding ahi hi. </VERS>
            <VERS vnumber="19"> Hun ciamteh nadingin khapi na bawl a,ni in zong a tum ding hun a thei hi.</VERS>
            <VERS vnumber="20"> Nangmah in khuamial na bawl a,gamlak ganhing khempeuha vak khiat hun pen zan hunsung ahi hi.</VERS>
            <VERS vnumber="21"> Humpinelkai khanglaite inamau’ nek ding sa a ngah nadingunnakpitakin hawk uh a,amau’ an dingPasian’ tung pan a ngah uh hi.</VERS>
            <VERS vnumber="22"> Ni a suah cianginamaute kihem khia uh a,a kua sung uhah a lum hithiat uh hi.</VERS>
            <VERS vnumber="23"> Mite pen nasem dingin kuan khia uh a,nitak mateng na sem uh hi. </VERS>
            <VERS vnumber="24"> Topa aw, na sepsa natetam mahmah hi.Nangmah in ciimna tawhtuate khempeuh na bawl a,na piansak ganhingte tawhleitung a kidim hi.</VERS>
            <VERS vnumber="25"> Hua lai-ah, ganhing a lian a neu,sim zawh lohin a tam,a vak muamua-na,lianin a zai mahmah tuipi om hi.</VERS>
            <VERS vnumber="26"> Hua tuipi tungah teembawte legualnop nadingin na bawlAwle a pai hi. </VERS>
            <VERS vnumber="27"> A hun ciangin an na piak ding ngakinhihte khempeuh innangmah hong en uh hi.</VERS>
            <VERS vnumber="28"> Na piak ciangin amaute in ne uh a,an na pia a, amaute lungkim uh hi.</VERS>
            <VERS vnumber="29"> Na maitang na seel cianginamaute khasia uh hi.Amau’ husanna na lakkhiat cianginamaute si-in amau’ pianna leivui-aha ciahkik uh hi.</VERS>
            <VERS vnumber="30"> Na hu na sankhiat cianginamaute a kipiangsak hi a,nangmah in leitung na bawlthak hi. </VERS>
            <VERS vnumber="31-32"> Leitung a et ciangintua leitung kiliingin,mualte a lawn ciangintua mualte meikhu a suak,ama nasepna-ah Topa lungdam henla,Topa’ minthanna kip tawntung tahen. </VERS>
            <VERS vnumber="33"> Ka nuntak laitengTopa tungah la ka sa dinga,ka hin laitengka Pasian phatna la ka sasa ding hi.</VERS>
            <VERS vnumber="34"> Topa in hong lungdamsak ahih maninka lasaknate in zongamah lungdamsak tahen.</VERS>
            <VERS vnumber="35"> Leitung panin mawhnei mitebei mang henla,migilote om nawn kei hen. Ke’n, Topa ka phat ding hi.Topa ka phat ding hi.</VERS>
        </CHAPTER>
        <CHAPTER cnumber="105">
            <VERS>Israel-te adingin Pasian’ Sep Na Lamdangte(1Khang 16:7-22)</VERS>
            <VERS vnumber="1"> Topa tungah lungdamna ko-in,ama min phat unla,ama sepnate khempeuhmite lakah kitheisak un.</VERS>
            <VERS vnumber="2"> Ama tungah la sa un.Ama tungah phatna la sa unla,a lamdang a septe khempeuhgen ciat ta un.</VERS>
            <VERS vnumber="3"> Ama min siangtho hangin lungdam unla,Topa a zong mite lungdam tahen.</VERS>
            <VERS vnumber="4"> Topa le ama huh dingzon belin nei unla,a tawntunginama maipha zong niloh un.</VERS>
            <VERS vnumber="5-6"> No ama nasem, Abraham’ suanlekhak,Jakob’ tate, ama teel mite aw,ama sepsa a lamdang nate,ama nalamdang lahte,a genkhiat a thukhennatephawk ciat ta un! </VERS>
            <VERS vnumber="7"> Amah pen Topa, eite’ Pasian hi a,ama thupiaknate leitung khempeuh ina zuih ding ahi hi.</VERS>
            <VERS vnumber="8-11"> “Na luah dingin Kanaan gamkong pia ding hi,”ci-in Abraham tawh thuciam a bawlsa,Isaac tungah a thuciamsa,Jakob tungah thupiakna a kipsak,Israel tungah tawntung thuciamna,ama thupiaksa kammal,ama thuciamna penkhang tulkhat donginamah in phawk ngitnget hi.  </VERS>
            <VERS vnumber="12"> Amaute tawm mahmahin,bangmah gentham lo uh a, khualmi hi-in,</VERS>
            <VERS vnumber="13"> minam khat panin minam dang khatah,gam khat pan gam khataha vak kawikawi laitakun,</VERS>
            <VERS vnumber="14"> amah in amautekuamah nengniamsak lo hi.Amaute’ hanginamah in kumpite thuhilhin,</VERS>
            <VERS vnumber="15"> “Ka sathau nilhte sukha kei un;ka kamsangte tungahsiatna bawl kei un,” ci hi. </VERS>
            <VERS vnumber="16"> Amah in leitungah kialpi tungsakin,nektheih an khempeuha siatsak ciangin,</VERS>
            <VERS vnumber="17"> amah in, Josef a kici,sila-a a kizuak mi khat,amaute’ mai-ah a sawl hi.</VERS>
            <VERS vnumber="18"> Ama khete pen kolte in nasak a,ama ngawng pensikkol sungah kikoih hi.</VERS>
            <VERS vnumber="19"> Ama thugente a tun matenginTopa in amah ze-et hi.</VERS>
            <VERS vnumber="20"> Amah a khah khia dinginkumpipa in mi paisak a,mihingte a ukpa inamah a khah khia hi.</VERS>
            <VERS vnumber="21-22"> Josef in kumpipa’ ulianteama ut bangin lamlakin,a upate pen pilna hilhsak a,ama inn sung topaama neihsa khempeuha ukpa-in a koih hi. </VERS>
            <VERS vnumber="23"> Tua ciangin Egypt gamah Israel va pai a,Ham’ gam sungahpeemta-in Jakob va om hi.</VERS>
            <VERS vnumber="24"> Topa in ama mite pungsak mahmah a,a galte sangin amaute hatsak zaw hi.</VERS>
            <VERS vnumber="25"> Ama mite mudahin, ama nasemtesiamna tawh a khem dinginamaute’ lungsim amah in kiheisak hi. </VERS>
            <VERS vnumber="26"> Amah in, ama nasem Moses leama teelsa Aaron a sawl hi.</VERS>
            <VERS vnumber="27"> Amaute in ama limte amaute’ lakahna lamdangteHam’ gam sungah a bawl uh hi.</VERS>
            <VERS vnumber="28"> Amah in khuamial sawl a,leitung khim a zingsak hi.Ahih hangin Egypt mite inama thu a langpang uh hi.</VERS>
            <VERS vnumber="29"> Amah in amau’ tuite sisan suaksak a,a ngasate uh a sisak hi.</VERS>
            <VERS vnumber="30"> Amau’ leitang tung lea kumpipa’ inn sung nangawnuiphukte tawh a kidim hi.</VERS>
            <VERS vnumber="31"> Amah kampau a,thohonpi le thokangtegam sung dimin hong om hi.</VERS>
            <VERS vnumber="32"> Amah in a guah dingun gialpi,amau’ gam sung khempeuha taangsak khuaphialep,amaute a pia hi.</VERS>
            <VERS vnumber="33"> Amah in amau’ leengguite lea theikungte uh vattansak a,amau’ gam sung sing khempeuha kuaihtansak hi.</VERS>
            <VERS vnumber="34"> Amah kampau a,kauphete le tangngolte,sim zawh lohin hong pai uh a,</VERS>
            <VERS vnumber="35"> gam sunga kung khempeuh,amau’ leitang panin a gah khempeuha nektumsak mang hi.</VERS>
            <VERS vnumber="36"> Amau’ sung pan a piang masaEgypt tacil khempeuh a satlum hi. </VERS>
            <VERS vnumber="37"> Tua ciangin amah inngun le kham tawh Israel-tepai khiatpih a,amaute a vekpi-incidamin thahat kim uh hi.</VERS>
            <VERS vnumber="38"> Amaute a pai khiat ciangunEgypt mite lungdam mahmah uh hi.Bang hang hiam cih lehamaute kihta uh hi.</VERS>
            <VERS vnumber="39"> Amaute a liah dinginamah in meiipi kaisak a,zanin khua muh nadinginmei a omsak hi.</VERS>
            <VERS vnumber="40"> Amaute in ngen a,vantung panin anlum tampi a pia hi.</VERS>
            <VERS vnumber="41"> Amah in suangpi hong a,tui a phul khia hi.Guntui banginsehnel gamah tui a luang hi.</VERS>
            <VERS vnumber="42"> Bang hang hiam cih leha siangtho ama thuciamna leama nasem Abraham a phawk hi. </VERS>
            <VERS vnumber="43"> Tua ahih cianginama mite lungdamna tawh,ama teel mite lasakna tawha pai khiatpih hi.</VERS>
            <VERS vnumber="44-45"> Amaute in ama ngeina kipte zui-in,ama thukhamte a neih theih nadingun,amah in amaute tungahminam dangte’ leitang pia a,midangte’ nasepna gahte zongamaute a ngahsak hi.Topa phat un.</VERS>
        </CHAPTER>
        <CHAPTER cnumber="107">
            <VERS>BU NGANAMihingte a Hot Manin Lungdamkohna</VERS>
            <VERS vnumber="1"> “Topa tungahlungdam ko un;bang hang hiam cih lehamah hoih a, ama itna kip tawntung!”</VERS>
            <VERS vnumber="2-3"> Tu-a teng mah, nisuahna le nitumna,leilu lam le leitaw lam,leitung pan a ama kaihkhop,galte’ khut sung panina hong hotkhiat mite inci kikkik ta uh hen. </VERS>
            <VERS vnumber="4"> Pawlkhatte gamlakah gammang uh a,a tenna ding uh khuapi tunna lampimu zo lo uh hi.</VERS>
            <VERS vnumber="5"> Gilkial dangtakinamaute sibup uh hi.</VERS>
            <VERS vnumber="6"> Tua ciangin amaute ina lungkhamna uhah Topa ko uh a,amau’ cihmawhna paninamah in a hon khia hi.</VERS>
            <VERS vnumber="7"> Amau’ tenna ding khuapia tun matengunamah in lampi manahamaute a paipih hi.</VERS>
            <VERS vnumber="8"> Ama itna kip le mihing tate tungaha lamdang ama sepnate hanginamaute in Topa’ tungahlungdamna ko ta uh hen.</VERS>
            <VERS vnumber="9"> Bang hang hiam cih lehamah in a gilkial a dangtakte phasak a,bangmah a nei lote tungahna hoih tampi a pia hi. </VERS>
            <VERS vnumber="10"> Pawlkhatte, khuamial sung,a zing sungah tu uh a,sikkol kibulhin gimna thuakinthong kia uh hi.</VERS>
            <VERS vnumber="11"> Bang hang hiam cih lehamaute in Pasian’ thu sel uh a,Sangpenpa’ thugente a nial uh hi.</VERS>
            <VERS vnumber="12"> Nasep haksa tawhamaute’ lungsim niamsak hi.Amaute puk uh a,a huh ding kuamah om lo hi.</VERS>
            <VERS vnumber="13"> Tua ciangin amaute ina lungkhamna uhah Topa ko uh a,amau’ cihmawhna paninamah in a hon khia hi.</VERS>
            <VERS vnumber="14"> Amah in khuamial sung lea zing sung panin amaute la khia a,amau a kihennate a botsat hi.</VERS>
            <VERS vnumber="15"> Ama itna kip le mihing tate tungaha lamdang a nasepnate hanginamaute in Topa tungahlungdamna ko ta uh hen.</VERS>
            <VERS vnumber="16"> Bang hang hiam cih leh amah insumngo kongkhakte sukhaminsikzawlte tum nih a suah hi. </VERS>
            <VERS vnumber="17"> Pawlkhatteamau’ khialhna hangin a ci uh na a,a mawhna hangun gimna a thuak uh hi.</VERS>
            <VERS vnumber="18"> Amaute in an peuhmah kih uh a,sihna kongpi tawh amaute kinai ta uh hi.</VERS>
            <VERS vnumber="19"> Tua ciangin amaute ina lungkhamna uhah Topa ko uh a,amau’ cihmawhna paninamah in a hon khia hi.</VERS>
            <VERS vnumber="20"> Amah in thu vaikhakin amaute damsak a,siatna ding panin amaute a hon khia hi.</VERS>
            <VERS vnumber="21"> Ama itna kip le mihing tate tungaha lamdang a nasepnate hanginamaute in Topa tungahlungdamna ko ta uh hen.</VERS>
            <VERS vnumber="22"> Lungdam koh piaknate pia-inama nasepnate lungdam la tawhamaute gensak un. </VERS>
            <VERS vnumber="23"> Pawlkhatte, teembaw tawhtuipi-ah pai uh a, tui liante tungahsumbawl na a sem uh hi.</VERS>
            <VERS vnumber="24"> Amaute intuithuk tungah Topa’ gamtatnaa lamdang a septe a mu uh hi.</VERS>
            <VERS vnumber="25"> Bang hang hiam cih lehamah in thu pia a,tuipi hualte a piangsakhuihpi a nungsak hi.</VERS>
            <VERS vnumber="26"> Amaute, vanah kilawnto-in,a thukna-ah kiasuk uh hi.A lauhuai siatna sungahamau’ lungsim hanna a bei hi.</VERS>
            <VERS vnumber="27"> Amaute zukham banginhoisuk hoito uh a,a cih nading mel uh thei nawn lo uh hi.</VERS>
            <VERS vnumber="28"> Tua ciangin amaute ina lungkhamna uhah Topa ko uh a,amau’ cihmawhna paninamah in a hon khia hi.</VERS>
            <VERS vnumber="29"> Amah in huihpi daisak a,tuipi hualte a bei hi.</VERS>
            <VERS vnumber="30"> Tua ciangin, tua tuihualte a khawl maninamaute a lungdam uh hi.Amah in amaute’ utna khua-aha paipih hi.</VERS>
            <VERS vnumber="31"> Ama itna kip le mihing tate tungaha lamdang a sepnate hanginamaute in Topa tungahlungdamna ko ta uh hen.</VERS>
            <VERS vnumber="32"> Amaute in mihon kikhopna sungahamah pahtawi-in,upate’ kikhopna sungahamah phat ta uh hen. </VERS>
            <VERS vnumber="33-34"> Amah in, a tunga a teengmihingte’ gitlohna hangingunte sehnel gam suaksakinciktuite leikeu suaksak a,an tampi a pianna leitang penci-lei a suaksak hi.</VERS>
            <VERS vnumber="35"> Amah in sehnel gam penbualtuite suaksak a,leitang keu pen ciktui a suaksak hi.</VERS>
            <VERS vnumber="36"> Amah in tua munah gilkialte tengsak a,a tenna ding uh khuapiamaute in a sat uh hi.</VERS>
            <VERS vnumber="37"> Amaute in lo ah an tuhinleenggui suan uh a,a gah tampi tak a ngah uh hi.</VERS>
            <VERS vnumber="38"> Ama thupha piakna hanginante nakpitakin pung a,amau’ bawngte zong kiamsak lo hi. </VERS>
            <VERS vnumber="39"> Amaute pen nenniamna,haksatna le dahna tawhkhiamsuk gawpina kiniamkoih suk ciangin</VERS>
            <VERS vnumber="40"> amah in, amau a bawlsiate tungahsimmawhna buak sukinlampi om lohna gam sungahamaute a vakvaisak hi.</VERS>
            <VERS vnumber="41"> Ahih hangin amah inamau’ thuakna sung panina cimawhte laamto a, tuu honpite banginamau’ innkuante a pungsak hi.</VERS>
            <VERS vnumber="42"> Lungsim thutangte inhih thu mu-in kipak uh a,a gilote in ahihlehamau’ kam a cih ciat uh hi. </VERS>
            <VERS vnumber="43"> A pil peuhmah in hih thute don henla,Topa’ itna kip lung ngaingai tahen.</VERS>
        </CHAPTER>
        <CHAPTER cnumber="108">
            <VERS vnumber="1"> Pasian aw, ka lungsima kigingsa-in om hi.Ka sa ding hi;nangmah phatna ka sa ding hi.Kei ka khanglo ding hi.</VERS>
            <VERS vnumber="2"> Harp lasakna le laiza lasakna aw,khanglo un.Zingsang khuavak hong phong ning.</VERS>
            <VERS vnumber="3"> Topa aw, mite lakah nangma tungahlungdamna kong ko dinga,minam dangte lakah nangma tungahphatna ka sa ding hi.</VERS>
            <VERS vnumber="4"> Bang hang hiam cih lehna itna kip in vantung ban a,na thumanna in meiipite banto hi. </VERS>
            <VERS vnumber="5"> Pasian aw,vantungte’ tungah sangto lai in.Leitung khempeuh ahna minthanna omsak in.</VERS>
            <VERS vnumber="6"> Nangma it mite, na hatna tawh hon inla,kong ngetna bangun hong pia in. </VERS>
            <VERS vnumber="7"> Ama biakinn sungahPasian in thu ciam khin a,“Gualzo a lungdamna tawhShekhem gam khenkhia-in,Sukkoth gam kuamka seh khia ding hi.</VERS>
            <VERS vnumber="8"> Gilead gam keima a’ hi a,Manasseh gam zong keima-a’ mah ahi hi.Efraim gam ka siklukhu hi a,Judah gam ka ciangkhut ahi hi.</VERS>
            <VERS vnumber="9"> Moab gam ka kisilna kuang hi a,keima neihsa hi, cih lahna liminEdom gam tungahka khedap ka lawn hi.Filistia gam tungahgualzawhna tawh ka awng hi,” a ci hi. </VERS>
            <VERS vnumber="10"> Kua in khuapi muanhuai-ahkei hong paipih ding hiam?Kua in Edom gamahkei hong paipih ding hiam?</VERS>
            <VERS vnumber="11"> Pasian aw, nangmah in kotehong don lo khinta hi lo na hi hiam?Pasian aw, komau galkapte tawhna kuan khia kei hi.</VERS>
            <VERS vnumber="12"> Ka galdona uhah kote hong huh in.Bang hang hiam cih lehmihing’ huhna a mawkna hi.</VERS>
            <VERS vnumber="13"> Pasian tawh khauhtakin i hih ding hi.Amah pen i galtehong sikcipsak ding pa ahi hi.</VERS>
        </CHAPTER>
        <CHAPTER cnumber="109">
            <VERS>Thukkik ding Ngetna</VERS>
            <VERS vnumber="1"> Keima hong phat Pasian aw,dai dide-in ommawk kei in.</VERS>
            <VERS vnumber="2"> Bang hang hiam cih lehmigilote le zuauthu gentekeima langah hong pang uh a,keimah hong gensia-in,zuauthu bekbek genin nei uh hi.</VERS>
            <VERS vnumber="3"> Amaute in muhdah kamte pau-inkei hong gensia uh a,thu om lopi-in kei hong langpang uh hi.</VERS>
            <VERS vnumber="4"> Amaute ka itna, amaute adinginthu ka ngetsakna nangawnamaute in hong thukna-inkei hong mawhsak uh hi.</VERS>
            <VERS vnumber="5"> Tua ahih ciangin amaute inhoihna adingin siatnaitna adingin muhdahna tawhkei hong thuk uh hi. </VERS>
            <VERS vnumber="6"> Ka gal pa’ langahmigilo khat pangsak inla,thusitna a thuak dinginmawhna a zong mi khat paipihsak in.</VERS>
            <VERS vnumber="7"> Amah thu a kisit cianginthu lelin pusuaksak inla,ama hong thumnate zongmawhna suaksak in.</VERS>
            <VERS vnumber="8"> Amah khantom henla,midang khat inama nasep za ngah tahen.</VERS>
            <VERS vnumber="9"> Ama tate pa nei lo hi ta henla,a zi zong meigong numei hi tahen.</VERS>
            <VERS vnumber="10"> Ama tate vak kawikawi-inkhut dawhin ngen henla,a kisiasa a tenna mun panunkihawl khia ta uh hen.</VERS>
            <VERS vnumber="11"> Ama leibatna pa ina neih khempeuh man henla,khualmite ina omlai sunsunte sut tahen.</VERS>
            <VERS vnumber="12"> Ama tungah kuamah migi kei henla,pa nei lo ama tatekuamah in hehpih kei tahen.</VERS>
            <VERS vnumber="13"> Ama suanlekhakte bei henla,khang khat sungin a vangliatnamai mang tahen.</VERS>
            <VERS vnumber="14"> Topa’ mai-ah a pu a pate’ mawhnakiciamteh henla,a nu’ mawhna kimaisak kei tahen.</VERS>
            <VERS vnumber="15"> Topa’ mai-ah tua mawhnate omsak inla,leitung paninamah a kiphawkna bei tahen. </VERS>
            <VERS vnumber="16"> Bang hang hiam cih lehmigitna lah ding ngaihsun lo a,a zawng a cimawhte lelungsim kitamzan mitea sih dongun a bawlsia hi.</VERS>
            <VERS vnumber="17"> Amah in mi samsiat nuam a sa hi.Ama tungah samsiatnate tungsak in.Amah in thupha pia nuam lo hi.Kuamah in amah thupha pia kei tahen.</VERS>
            <VERS vnumber="18"> Amah pen puansilh banginsamsiatna kingeina seh hi.Tua a samsiatnateama pumpi sungah tui bangina guhte sungahsathau bangin lutin kizel tahen.</VERS>
            <VERS vnumber="19"> Tua samsiatnate penama kituamna puan tawh kibang henla,nisimin amah a kigaknaa kawnggak tawh kibang tahen. </VERS>
            <VERS vnumber="20"> Hih bang teng penkeimah hong mawhsakte’ tung,kei hong gensiate’ tungahTopa’ kiang pan a thaman hi tahen.</VERS>
            <VERS vnumber="21"> Ahih hangin Topa ka Pasian aw,na min na ngaihsutna tawhkeima tangin hong pang inla,na itna kip hoih ahih maninkei hong hon khia in.</VERS>
            <VERS vnumber="22"> Bang hang hiam cih lehkei genthei-in ka cimawh a,ka lungsim tawng donginna hong nasak hi.</VERS>
            <VERS vnumber="23"> Nitak a niliim bangin kei ka bei a,kauphe bangin kei hong kisingkhia hi.</VERS>
            <VERS vnumber="24"> An ngolhna hangin ka khukte zaw a,ka pumpi silesa zongkiam gawp khinta hi.</VERS>
            <VERS vnumber="25"> Amaute’ nuihsatin kei ka om a,amaute in kei hong muh ciangunlusu ngeungeu uh hi. </VERS>
            <VERS vnumber="26"> Topa ka Pasian aw, kei hong huh in.Nangma itna kip tawh kituakinkei hong hon in.</VERS>
            <VERS vnumber="27"> Topa aw, hih pen nangma bawl,nangma khut in a sep ahihnaamaute theisak in.</VERS>
            <VERS vnumber="28"> Amaute in kei hong samsiat hanginnangmah inkei thupha nong pia ding hi.Ka langte zahhuaisak inla,na nasem pa keimah hong kipsak ta in.</VERS>
            <VERS vnumber="29"> Kei hong mawhsakte inmindaina silh uh henla,puanza silh banginamau’ maizumna tawhkituamcip ta uh hen. </VERS>
            <VERS vnumber="30"> Topa tungah ka lungdamnaa gingpha-in ka ko dinga,mihonte lakah amah ka phat ding hi.</VERS>
            <VERS vnumber="31"> Bang hang hiam cih lehsih nading gimnaa piapa’ khut sung pana hon khia dinginmi cimawh pa’ taklamahamah hong ding hi.</VERS>
        </CHAPTER>
        <CHAPTER cnumber="110">
            <VERS>Pasian in Kumpipa tungah Ukna Pia</VERS>
            <VERS vnumber="1"> Topa inka to kumpipa tungah,“Na galte nangma khengakna-inka bawl matenginka taklamah tu in,” a ci hi.</VERS>
            <VERS vnumber="2"> Topa in Zion paninna kumpi ciangkhut hong puak hi.Na galte’ tungah uk in.</VERS>
            <VERS vnumber="3"> Nangma mihontemual siangtho tungah na makaih ciangin,utna lungsim tawh na mitehong kipia ding uh hi.Daitui bangin zingsangin na khangnonanangma tungah hong tung ding hi. </VERS>
            <VERS vnumber="4"> Topa in thu ciam zo a,ama ngaihsutna kheel lo ding hi.“Melkhizedek bangin a tawntunginsiampi na hi hi,” a ci hi.</VERS>
            <VERS vnumber="5"> Nangma taklamah Topa hong om a,ama heh ni-in kumpite a zo gawp ding hi.</VERS>
            <VERS vnumber="6"> Kumpipa in minamte lakahthu khen dinga,tua munte si luanghawm tawha dimsak ding hi.Amah in a zai mahmah leitungahukpite a susia ding hi.</VERS>
            <VERS vnumber="7"> Amah in lampi gei-a omluitui dawn dinga,amah a tha hatin a gualzo pa hi ding hi.</VERS>
        </CHAPTER>
        <CHAPTER cnumber="111">
            <VERS>Topa’ Liatna le A Hoihna</VERS>
            <VERS vnumber="1"> 1Lungsim thutangte a omna,mihon kikhopna sungahka lungsim khempeuh tawhlungdamna ka ko ding hi.</VERS>
            <VERS vnumber="2"> 2hoih a sa mi khempeuh intuate kankan uh hi.</VERS>
            <VERS vnumber="3"> Ama nasepnate, pahtawina leminliatna tawh kidim a,ama thumanna kip tawntung hi. </VERS>
            <VERS vnumber="4"> Amah in phawk tawntung dingina lamdang nasepnate hong bawl a,</VERS>
            <VERS vnumber="5"> Amah in amah a zahtakte an pia a,a thuciamna a phawk tawntung hi.</VERS>
            <VERS vnumber="6"> Amah in ama mite tungahminamte’ gamh a piakna tawhama vangliatna hong lak khin hi. </VERS>
            <VERS vnumber="7"> Ama nasepnate khempeuh ahamah thumanin citak a,a thupiaknate muantaak mahmah hi.</VERS>
            <VERS vnumber="8"> A tawntungin tuate kip ngitnget a,thuman le thutang tawhzuih ding ahi hi.</VERS>
            <VERS vnumber="9"> Amah in ama mite hon khia a,a tawntung a kimang dinginthupiakna a bawl khin hi.Ama min siangtho-invanglian mahmah hi.</VERS>
            <VERS vnumber="10"> 10Ama thupiak a zuite khempeuh tungahthukhen siamna a pia hi.Amah phat tawntung ding ahi hi.</VERS>
        </CHAPTER>
        <CHAPTER cnumber="112">
            <VERS>Miphate’ Lungdamna</VERS>
            <VERS vnumber="1"> Topa phat un.Topa zahtakin a thupiaknatenuam a sa mahmah mi,thupha ngah mi ahi hi.</VERS>
            <VERS vnumber="2"> Ama suanlekhakteleitungah vanglian dinga,a lungsim thutang mite’ suanlekhaktethupha kipia ding hi.</VERS>
            <VERS vnumber="3"> Hauhna le nopsaknatea innkuan sungah dim dinga,ama thumanna kip tawntung ding hi. </VERS>
            <VERS vnumber="4"> Lungsim thutangte adinginkhuamial sung paninkhuavak hong taang khia hi.Topa dik a, hehpihna nei-in,amah thuman hi.</VERS>
            <VERS vnumber="5"> Cingh gamtatin mite tungah leitawi pia a,thutangin a gamta mite tungahthu a hoih hi.</VERS>
            <VERS vnumber="6"> Amah kiliing lo taktak dinga,kiphawk tawntung ding hi. </VERS>
            <VERS vnumber="7"> Amah in thusia zak ding lau lo hi.Topa muang a, ama lungsim a kip hi.</VERS>
            <VERS vnumber="8"> Amah lau loin,lunghimawh loin om hithiat a,amah a langpangtea guallelh ding a theitel hi.</VERS>
            <VERS vnumber="9"> Amah in hawm khia zuahzuah a,mizawngte tungah a pia khia hi.Ama migitna kip tawntung a,amah vanglianin kipahtawi ding hi.</VERS>
            <VERS vnumber="10"> Migilo in hih thu mu-ina heh suak mahmah a,a ha gawigawi-in a tui mang hi.Migilote’ lametnaa mawkna a suakta hi.</VERS>
        </CHAPTER>
        <CHAPTER cnumber="113">
            <VERS>Pasian in Miniamte Sangsak</VERS>
            <VERS vnumber="1"></VERS>
            <VERS vnumber="12"> 2thupha ngah tawntung tahen.</VERS>
            <VERS vnumber="3"> Nisuahna pan nitumna dongin</VERS>
            <VERS vnumber="4"> 4ama minthannavantung sangin sang zaw hi. </VERS>
            <VERS vnumber="5-6"> A sangna munah a tu,vantung le leitung a hong ensuk Topa,eite’ Pasian penkua tawh kibang ahi hiam?</VERS>
            <VERS vnumber="7"> Amah in leivui paninmizawngte laamto-in,ninphual paninmi cimawhte le a lungkhamte domto a,</VERS>
            <VERS vnumber="8"> uliante tawh kikhawl sakinama mite’ ulianin a bawl hi.</VERS>
            <VERS vnumber="9"> Amah in tasel numei tungah ta guan a,ta a nei nu a lungdamin a bawl hi.</VERS>
        </CHAPTER>
        <CHAPTER cnumber="114">
            <VERS>Egypt Panin Israel-te Hotkhiatna</VERS>
            <VERS vnumber="1"> Israel-te,Egypt gam panin pusuakin,Jakob innkuanpihtepaudang a zang mite kiang pana pai khiat uh ciangin</VERS>
            <VERS vnumber="2"> Judah-te, Topa’ mi siangtho suak a,Israel-te, ama uk mi a suak hi. </VERS>
            <VERS vnumber="3"> Tuipi in amaute mu-in tai khia a,Jordan gun a nungkik hi.</VERS>
            <VERS vnumber="4"> Mual liante tuutal bangin diang uh a,mual neute tuuno bangin a diang uh hi. </VERS>
            <VERS vnumber="5"> Tuipi aw, na taikhiatna ding,Jordan gun aw, na nungkikna ding,</VERS>
            <VERS vnumber="6"> mual liante aw, tuu banginmual neute aw, tuuno banginna dianna ding uhbang in hong nasak ahi hiam? </VERS>
            <VERS vnumber="7-8"> Leitung aw, suangpi, bualtui suaksak a,meisuang, ciktui a suaksak,Jakob’ Pasian’ omna,</VERS>
        </CHAPTER>
        <CHAPTER cnumber="115">
            <VERS>Milim A Haihuaina le Topa Muanna</VERS>
            <VERS vnumber="1"> Kote tungah hi loin,Topa aw, kote tungah hi loin,na itna kip le na thumanna hanginnangma tungah minthanna om tahen. </VERS>
            <VERS vnumber="2"> Bang hangin minam dangte in,“Amaute’ Pasian koi-ah om ahi hiam?”ci laizang ding ahi uh hiam?</VERS>
            <VERS vnumber="3"> Vantungah eite’ Pasian om a,ama ut peuhpeuh a hih hi.</VERS>
            <VERS vnumber="4"> Amau’ milimte penngun le kham hi lel a,mihingte’ khut tawh a kibawl ahi hi.</VERS>
            <VERS vnumber="5"> Amaute in kam nei napi-in pau thei lo uh a,mit nei napi-in khua mu thei lo uh hi.</VERS>
            <VERS vnumber="6"> Amaute in bil nei napi-in khua za lo uh a,nak nei napi-in a nam thei lo uh hi.</VERS>
            <VERS vnumber="7"> Amaute in khut nei napi-inlawng thei lo uh a,khe nei napi-in pai thei lo uh hi.Amaute in aw gingsak thei lo uh hi.</VERS>
            <VERS vnumber="8"> Tuate a bawlte letuate a muangte khempeuh pentuate mah tawh kibang uh hi. </VERS>
            <VERS vnumber="9"> Israel-te aw, Topa muang un.Amah pen note hong huhpa lehong hupa ahi hi.</VERS>
            <VERS vnumber="10"> Aaron innkuante aw, Topa muang un.Amah pen note hong huhpa lehong hupa ahi hi.</VERS>
            <VERS vnumber="11"> Topa a zahtakte aw, Topa muang un.Amah pen note hong huhpa lehong hupa ahi hi. </VERS>
            <VERS vnumber="12"> Topa in eite hong phawk a,thupha hong pia ding hi.Amah in Israel mite,thupha hong pia dinga,amah in Aaron innkuantethupha hong pia ding hi.</VERS>
            <VERS vnumber="13"> Amah in Topa a zahtaktea lian a neu-in thupha hong pia ding hi. </VERS>
            <VERS vnumber="14"> Topa in note le na tate uhhong pungsak tahen.</VERS>
            <VERS vnumber="15"> Van le lei a bawl Topa innote thupha hong pia tahen. </VERS>
            <VERS vnumber="16"> Vantung pen Topa a’ hi a,ahih hangin leitung penmihingte tungah hong pia khin hi.</VERS>
            <VERS vnumber="17"> Misite ahi a, gamdaihna sungaha pai peuhpeuhte in ahi zonginTopa phat lo uh hi.</VERS>
            <VERS vnumber="18"> Ahih hangin eite intu a kipanin a tawntunginTopa i phat ngitnget ding hi.Topa phat un.</VERS>
        </CHAPTER>
        <CHAPTER cnumber="116">
            <VERS>Sihna panin Hotkhiat manin Lungdamkohna</VERS>
            <VERS vnumber="1"> 1bang hang hiam cih lehamah in ka aw hong za-inka thumnate hong ngai hi.</VERS>
            <VERS vnumber="2"> Amah ka sap sialinka sapna aw hong ngai hi.</VERS>
            <VERS vnumber="3"> Sihna khau in kei hong gakcip hi.Leinuai sihna in kei hong mancip a,natna le lungkhamna ka thuak hi.</VERS>
            <VERS vnumber="4"> Tua ciangin Topa’ tungah thu ngenin,“Topa aw, nang tungah kong thum hi;kei hong hon in,” ka ci hi. </VERS>
            <VERS vnumber="5"> 5i Pasian in hehpihna nei hi.</VERS>
            <VERS vnumber="6"> 6kei hong kiniamkoih cianginamah in hong huh hi.</VERS>
            <VERS vnumber="7"> Lungmuang takin ka om ding hi;bang hang hiam cih lehkeima tungah Topa hong thunuam hi. </VERS>
            <VERS vnumber="8"> 8Ka khituite hong kangsak a,kei hong guallelsak lo hi.</VERS>
            <VERS vnumber="9"> Tua ahih ciangin mihingte’ omna leitung,ka vak kawikawi hi.</VERS>
            <VERS vnumber="10"> “Nakpi takin gimna ka thuak hi,”ka cih hun ciang nangawninka upna mah ka len cinten hi.</VERS>
            <VERS vnumber="11"> Lunghihmawhna tawh,“Mi khempeuh zuaugen vive hi,”ka cih hun nangawnin ka um lailai hi. </VERS>
            <VERS vnumber="12"> Kei tunga ama thupha tampitebangci thuk ding ka hi hiam?</VERS>
            <VERS vnumber="13"> 13ka lungdamna hangin,ama kiangah tuiphih biaknaka paipih ding hi.</VERS>
            <VERS vnumber="14"> 14ama mite khempeuha kikhopna munah ka pia ding hi. </VERS>
            <VERS vnumber="15"> Ama mi siangthote a sih ciangin</VERS>
            <VERS vnumber="16"> 16Nangma nasem ka hi a,na nasem nu’ ta ka hi hi.Keimah hong kikhihnatenong sutkhiatsak zo hi.</VERS>
            <VERS vnumber="17"> Lungdam koh biakpiaknanang tungah kong pia dinga,</VERS>
            <VERS vnumber="18-19"> Jerusalem khuapi aw,ama mi khempeuh a omna sung,nangma laizangah,ka pia ding hi.</VERS>
        </CHAPTER>
        <CHAPTER cnumber="117">
            <VERS>Topa Phat Un</VERS>
            <VERS vnumber="1"> Minam khempeuhte aw,Topa phat un.Minam khempeuhte aw,amah phat un.</VERS>
            <VERS vnumber="2"> Bang hang hiam cih leheite a hong itna lian mahmah a,Topa’ thutaknaa tawntungin kip ngitnget hi.Topa phat un.</VERS>
        </CHAPTER>
        <CHAPTER cnumber="118">
            <VERS>Topa’ Hehpihna Kip Tawntung</VERS>
            <VERS vnumber="1"> Topa’ tungahlungdamna ko un.Bang hang hiam cih leh amah hoih a,ama itna kip tawntung hi.</VERS>
            <VERS vnumber="2"> “Ama itna kip tawntung hi,”Israel-te in ci ta uh hen.</VERS>
            <VERS vnumber="3"> “Ama itna kip tawntung hi,”Aaron innkuante in ci ta uh hen.</VERS>
            <VERS vnumber="4"> “Ama itna kip tawntung hi,”amah a zahtakte in ci ta uh hen. </VERS>
            <VERS vnumber="5"> Ka cihmawhna-ah Topa ka sam a,Topa in hong dawnginmun tanzau-ah hong koih hi.</VERS>
            <VERS vnumber="6"> Topa in kei hong ompih hi.Bangmah ka kihta kei ding hi.Mihingte in kei,bang hong cih zo ding ahi uh hiam?</VERS>
            <VERS vnumber="7"> Kei hong huh dinginkei lamah Topa om hi.Kei hong mudahte pengualzawhna tawh ka en ding hi.</VERS>
            <VERS vnumber="8"> Mi i muan sanginTopa belh ding hoih zaw hi.</VERS>
            <VERS vnumber="9"> Uliante i muan sanginTopa belh ding hoih zaw hi. </VERS>
            <VERS vnumber="10"> Minam khempeuh inkei hong umcih uh hi.Ahih hangin Topa’ vang tawhamaute ka su gawp hi.</VERS>
            <VERS vnumber="11"> Amaute in ka kimkotahkei hong umcih uh hi.Ahih hangin Topa’ vang tawhamaute ka su gawp hi.</VERS>
            <VERS vnumber="12"> Amaute in khuaipi banginkei hong umcih uh a,ahi zongin selkeu kuang banginamaute daikik pak uh hi.Topa’ vang tawhamaute ka su gawp hi.</VERS>
            <VERS vnumber="13"> Kei ka puk nadinginnakpitakin hong kisawn a,ahih hangin Topa in kei hong huh hi.</VERS>
            <VERS vnumber="14"> Topa in a vanglian,a thahatin kei hong bawl a,amah pen kei a hong honpa ahi hi. </VERS>
            <VERS vnumber="15"> Ngai un! Thuman mite’ puanbuk sungahgualzawh lungdamna la kisa a,“Topa’ taklam khut ina lian nate hih khin hi.</VERS>
            <VERS vnumber="16"> Topa’ taklam khut kipahtawi a,Topa’ taklam khut ina lian nate hih khin hi,” kici hi. </VERS>
            <VERS vnumber="17"> Kei ka si kei dinga, ka hing ding hi.Topa’ sepnate ka gengen ding hi.</VERS>
            <VERS vnumber="18"> Topa in nasia takin kei hong thuhilh a,ahih hangin kei hong sisak lo hi. </VERS>
            <VERS vnumber="19"> Topa’ tungah lungdamna ko-inka lut theih nadinginbiakinn kongpite kei hong hon in. </VERS>
            <VERS vnumber="20"> Hih pen Topa’ kongpi ahi hi.Thuman mi bek hih kongpi-ah lut ding hi. </VERS>
            <VERS vnumber="21"> Nangmah in kei hong dawngin,hong hon khia na hih maninnangma tungah ka lungdam hi. </VERS>
            <VERS vnumber="22"> Innlamte in a nilkhiat suang peninnkiu suang bulpi suak khinta hi.</VERS>
            <VERS vnumber="23"> Hih pen Topa’ nasepna hi a,eite’ mitah lamdang hi.</VERS>
            <VERS vnumber="24"> Hih ni pen Topa’ hong piak ni hi a,eite lungdamin i kipak ding hi.</VERS>
            <VERS vnumber="25"> Topa aw, kote hong hon in;hong thum ung.Topa aw, kong thum uh hi;kote hong daupaisak in. </VERS>
            <VERS vnumber="26"> Topa’ min tawh hong pai pa inthupha ngah tahen.Topa’ inn paninnang kong phat uh hi.</VERS>
            <VERS vnumber="27"> Topa pen Pasian ahi hi.Amah in eite tungahnopsakna hong piazo hi.Na khut uhah singhiang tawi-in,biakna tau kimkotin pai un. </VERS>
            <VERS vnumber="28"> Nang pen keima Pasian na hi a,nangma tungahlungdamna kong ko ding hi.Nang pen keima Pasian na hi a,nangmah kong phat ding hi. </VERS>
            <VERS vnumber="29"> Topa tungah lungdamna ko un;bang hang hiam cih leh amah hoih a,ama itna kip tawntung hi.</VERS>
        </CHAPTER>
        <CHAPTER cnumber="119">
            <VERS>Pasian’ Thu Ngaihsut Ngiungeuna</VERS>
            <VERS vnumber="1"> Amau’ gamtatna-ahpaubaan om loinTopa’ ngeina sungah a gamtatethupha ngah ahi hi.</VERS>
            <VERS vnumber="2-3"> Ama thuhilhnate zui-in,a lungsim khempeuh uh tawhamah zongin,khialhna zong bawl loin,ama lampi a zuite,thupha ngah ahi hi.</VERS>
            <VERS vnumber="4"> Nangma thuhilhtelimtakin zuih dingin thu nong pia hi.</VERS>
            <VERS vnumber="5"> Nangma ngeina kipte zuihna-ahka gamtatna kip tahen.</VERS>
            <VERS vnumber="6"> Na thupiakte khempeuhmitsuanin nei ka hih manin,kei ka maizum kei ding hi.</VERS>
            <VERS vnumber="7"> Nangmah biakna ngeina kipteka sin khit cianginlungsim thutang tawhnangmah kong phat ding hi.</VERS>
            <VERS vnumber="8"> Nangma ngeina kipte ka zui ding hi;kei hong nusia suak kei in. </VERS>
            <VERS vnumber="9"> Tangval khat in ama gamtatnaa siangtho mahmah dinginbangci kep ding ahi hiam?Nangma thu zuihna tawhama gamtatna siangthosak thei ding hi.</VERS>
            <VERS vnumber="10"> Ka lungsim khempeuh tawhnang ka hong zong hi.Na thupiaknate paninkei hong pialsak kei in.</VERS>
            <VERS vnumber="11"> Nangma tungah kong khialh loh nadinginka lungsim sungahnangma thu ka khol hi.</VERS>
            <VERS vnumber="12"> Topa aw, thupha ngah ta in;na ngeina kipte kei hong hilh in.</VERS>
            <VERS vnumber="13"> Nangma hong piak nangmah biaknangeina kipte khempeuhka gengen ding hi.</VERS>
            <VERS vnumber="14"> Hauhnate khempeuh sanginnangma thuhilhnate nuam ka sa zaw hi.</VERS>
            <VERS vnumber="15"> Nangma thuhilhnate lungngaingai-in,nangma lampite ka mitsuan ding hi.</VERS>
            <VERS vnumber="16"> Nangma ngeina kipte-ahnuam ka sa dinga,nangma thu ka mangngilhngei kei ding hi. </VERS>
            <VERS vnumber="17"> Nungta-in nangma thuka zuih theih nadinginna nasem pa tungah hong cingh in.</VERS>
            <VERS vnumber="18"> Nangma thukham sung panina lamdang nate ka muh theih nadinginkeima mitte hong honsak in.</VERS>
            <VERS vnumber="19"> Kei pen hih leitungah peemta ka hi hi;kei’ kiang paninna thuphate seel kei in.</VERS>
            <VERS vnumber="20"> Nangmah biakna ngeina kiptea tawntungin ka lunggulh venvan hi.</VERS>
            <VERS vnumber="21"> Nangmah in na thupiaknate panina pial khia, a kisamsiat,a kiphasakte na thuhilh hi.</VERS>
            <VERS vnumber="22"> Na thuhilhnate zui ka hih maninamau’ hong nuihsatna lehong simmawhnate paninkei hong suaktasak in.</VERS>
            <VERS vnumber="23"> Uliante in kei hong langpanginthu a vaihawm uh hanginna nasem pa in na ngeina kiptengaihsunsun ding hi.</VERS>
            <VERS vnumber="24"> Na thuhilhnate ka deih hi.Tuate pen keimah thu hong lakte ahi hi. </VERS>
            <VERS vnumber="25"> Guallelin leivui lakah ka lum hi.Na thu omsa banginkei hong hingsak in.</VERS>
            <VERS vnumber="26"> Ka gamtatnate kong gen cianginnangmah in kei nong dawng hi.Na ngeina kipte kei hong hilh in.</VERS>
            <VERS vnumber="27"> Nangma ngeina kiptekei hong theitelsak in.Nangma nasep lamdangteka ngaihsunsun ding hi.</VERS>
            <VERS vnumber="28"> Dahna in kei hong vukcip hi.Nangma thu omsa banginkei hong thakhauhsak in.</VERS>
            <VERS vnumber="29"> A man lo lampiteka zuih khak loh nadinginkei hong kem in.Hong hehpih inla,na ngeinate hong hilh in.</VERS>
            <VERS vnumber="30"> Thuman lampi ka teel khin a,na biakna ngeina kipte ka deih hi.</VERS>
            <VERS vnumber="31"> Topa aw, na thuhilhnate ka pom hi.Kei hong zahhuaisak kei in.</VERS>
            <VERS vnumber="32"> Keima theihna nong zaisak cianginnangma thupiaknatelawpna tawh ka zui ding hi. </VERS>
            <VERS vnumber="33"> Topa aw, na ngeina kipte kei hong hilh in.A mong dongin ka zui ding hi.</VERS>
            <VERS vnumber="34"> Nangma thute keminka lungsim khempeuh tawhka zuih theih nadinginthu theihtelna hong pia in.</VERS>
            <VERS vnumber="35"> Nangma thupiakna lampi-ahkei hong paipih in.Bang hang hiam cih lehtua-ah nuam ka sa hi.</VERS>
            <VERS vnumber="36"> Nangma thuhilhnate’ lamahka lungsim awnsak inla,ngahna ding bekah awnsak kei in.</VERS>
            <VERS vnumber="37"> Bangmahin a kimang lo nate,kei hong kinsak kei inla,nangma thu omsa banginhong nungtasak in.</VERS>
            <VERS vnumber="38"> Na thu hong mangte tungahna thuciamnate,na nasem pa tungah hong kipsak in.</VERS>
            <VERS vnumber="39"> Ka kihtak hong kikonatekei’ kiang pan hei khia in.Bang hang hiam cih lehnangmah biakna ngeina kiptehoih mahmah hi.</VERS>
            <VERS vnumber="40"> En in, na thuhilhnate ka lunggulh hi.Na thumanna tawh kei hong hingsak in. </VERS>
            <VERS vnumber="41"> Topa aw, na ciamna bangin na itna kip,na hotkhiatnakei tungah hong tungsak in.</VERS>
            <VERS vnumber="42"> Tua hileh na thu ka muanna hanginkei hong zahkoteka dawnna ding hong om ding hi.</VERS>
            <VERS vnumber="43"> Nangmah biakna ngeina kiptelamenin om ka hih manin a man thuhong gen theisak tawntung in.</VERS>
            <VERS vnumber="44"> Nangma thu tatsat loinka zui ngitnget ding hi.</VERS>
            <VERS vnumber="45"> Nangma thuhilhnatezuih ding hanciam ka hih maninnuamtakin ka nungta ding hi.</VERS>
            <VERS vnumber="46"> Kumpite’ mai-ahnangma thute ka gen dinga,maizumna ka thuak kei ding hi.</VERS>
            <VERS vnumber="47"> Bang hang hiam cih lehka deih nangma thupiaknazuih ding nuam ka sa hi.</VERS>
            <VERS vnumber="48"> Keima deih ahina thupiakte ka zahtak a,na ngeina kipteka lung ngaingai ding hi. </VERS>
            <VERS vnumber="49"> Keimah nong lametsakna ahina nasem pa’ tungah na thuciamnahong phawk in.</VERS>
            <VERS vnumber="50"> Hih pen ka thuakna-ahkeima kihehnepna hi a,na thuciamna in kei tungahnuntakna hong pia hi.</VERS>
            <VERS vnumber="51"> Mi kiphasakte inkei hong zahko gawp uh a,ahih hangin nangma thupiakna paninkei ka pial kei hi.</VERS>
            <VERS vnumber="52"> Topa aw, hun lui lai-anangmah biakna ngeina kipteka ngaihsut cianginka lung hong nuam hi.</VERS>
            <VERS vnumber="53"> Nangma thu a nusiamigilote’ hangin ka heh a suak hi.</VERS>
            <VERS vnumber="54"> Hih leitung ka omna peuhahnangma ngeina kipte la phuahin ka sa hi.</VERS>
            <VERS vnumber="55"> Topa aw, zanin na min ka phawk a,nangma thu ka zui hi.</VERS>
            <VERS vnumber="56"> Nangma thuhilhte zui ka hih maninkeima tungah hih thupha hong tung hi. </VERS>
            <VERS vnumber="57"> Topa pen keima tanh ahi hi.Na thute zuih ding ka kiciam hi.</VERS>
            <VERS vnumber="58"> Ka lungsim khempeuh tawhna maipha kong ngen hi.Na thuciamna omsa banginkei hong hehpih in.</VERS>
            <VERS vnumber="59"> Ka gamtatnate ka ngaihsun a,na ngeinate zuih ding ka kiciam hi.</VERS>
            <VERS vnumber="60"> Kei kinawhin, na thupiaktezuih ding ka zekai kei hi.</VERS>
            <VERS vnumber="61"> Migilote’ khau in kei hong vialh hanginnangma thu ka mangngilh tuan kei hi.</VERS>
            <VERS vnumber="62"> A thuman na ngeina kipte hanginnangmah a phat dinginzankim laitakin ka tho hi.</VERS>
            <VERS vnumber="63"> Kei pen, na thuhilhte a zui,nangmah a hong zahtakte tawha kikhawlpa ka hi hi.</VERS>
            <VERS vnumber="64"> Topa aw, leitung pennangma itna kip tawh kidim hi.Na ngeina kipte kei hong hilh in. </VERS>
            <VERS vnumber="65"> Topa aw, na thuciamna banginna nasem pa na limbawl hi.</VERS>
            <VERS vnumber="66"> Na thupiakte um ka hih maninthu khentel theihna letheihsiamna hong hilh in.</VERS>
            <VERS vnumber="67"> Gim nong piak ma-inlam ka pial thei zel a,ahih hangin tu-in na thu ka zui hi.</VERS>
            <VERS vnumber="68"> Nangmah na hoih a,a hoih nate na sem hi.Na ngeina kipte kei hong hilh in.</VERS>
            <VERS vnumber="69"> Mi kiphasakte in kei’ thu,zuau vive gengen uh a,ahih hangin keimah inka lungsim khempeuh tawhna thuhilhte ka zui hi.</VERS>
            <VERS vnumber="70"> Amaute’ lungsim inthu theithei loin khikcip a,ahih hangin keimah innangma thu sung nuam ka sa hi.</VERS>
            <VERS vnumber="71"> Nangma ngeina kipteka sin theih nadingingimna ka thuak penkei adingin hoih mahmah hi.</VERS>
            <VERS vnumber="72"> Nangma kam sung pan a thu penkham le ngun tul tampite sanginkei adingin hoih zaw hi. </VERS>
            <VERS vnumber="73"> Nangmah in kei hong piangsakinna hong bawl hi.Na thupiaknate ka sin theih nadinginthu theihtelna hong pia in.</VERS>
            <VERS vnumber="74"> Nangma thuciamna muang ka hih maninnang hong zahtakte inkei hong mu-in lungdam ding uh hi.</VERS>
            <VERS vnumber="75"> Topa aw,nangmah biakna ngeina kipte man hi,ci-in ka thei a,na thumanna hanginkei gim na hong pia hi.</VERS>
            <VERS vnumber="76"> Na nasem pa tungahna thuciamna banginkeimah hong hehnem dinginna itna kip a baihsa-in hong omsak in.</VERS>
            <VERS vnumber="77"> Ka nuntak theih nadinginkei hong hehpih in.Bang hang hiam cih lehnangma thu nuam ka sa hi.</VERS>
            <VERS vnumber="78"> Mi kiphasakte zahhuaisak in.Bang hang hiam cih lehamaute in khemna tawhkei hong lumlet uh hi.Ke’n ahihleh na thuhilhteka lung ngaingai ding hi.</VERS>
            <VERS vnumber="79"> Na teci pannate a theih nadingunnang hong zahtaktekei’ lamah hong kiheisak in.</VERS>
            <VERS vnumber="80"> Guallelh maizumnaka thuak loh nadinginnangma ngeina kipte a kicing takina zui zo mi hong hisak ta in. </VERS>
            <VERS vnumber="81"> Na hong hotkhiat dingka ngakngakna-in ka tha bei ta a,nangma thu muangin ka lamen hi.</VERS>
            <VERS vnumber="82"> Na thuciamnate ka etetna-inka mitte tha zaw ta hi.“Cik ciangin hong hehnem ding na hiam?”kong ci hi.</VERS>
            <VERS vnumber="83"> Bang hang hiam cih leh kei penmeikhu lak a a kikoihdaksavun-um tawh ka kibang a,ahi zongin nangma ngeina kipteka mangngilh tuan kei hi.</VERS>
            <VERS vnumber="84"> Na nasem pa in bang tanveingaklai ding ka hi hiam?Kei hong bawlsiatecik ciangin thu khen ding na hi hiam?</VERS>
            <VERS vnumber="85"> Nangma thu a zui lo, mi kiphasakte inkeimah hong siahna-in gum a to uh hi.</VERS>
            <VERS vnumber="86"> Nangma thupiakte khempeuhman taktak hi.Amaute in thuman lopi-inkei hong bawlsia uh hi.Kei hong huh in.</VERS>
            <VERS vnumber="87"> Amaute in kei hong that zo dektak uh hi.Ahih hangin na thuhilhnateka mangngilh tuan kei hi.</VERS>
            <VERS vnumber="88"> Na kam pan a na teci pannateka zuih theih nadinginna itna kip tawh kei hong hingsak in. </VERS>
            <VERS vnumber="89"> Topa aw, vantungahnangma thu kip tawntung hi.</VERS>
            <VERS vnumber="90"> Nangma thumannakhang tawntungin kip hi.Nangmah in leitung na kipsak a,om tawntung hi.</VERS>
            <VERS vnumber="91"> Nangma sehna tawhtu dongin amaute kip uh hi.Bang hang hiam cih lehna khempeuh nangma nasem ahi hi.</VERS>
            <VERS vnumber="92"> Nangma thu, nuam a sa lo hileng,ka gimthuakna-ahka kisia khinzo ta ding hi.</VERS>
            <VERS vnumber="93"> Nangma thuhilhteka mangngilh ngei kei ding hi.Bang hang hiam cih lehtuate tawh nong nungtasak hi.</VERS>
            <VERS vnumber="94"> Kei pen nangma a’ ka hi hi.Kei hong hon in.Bang hang hiam cih lehnangma thuhilhte zuih dingka hanciam hi.</VERS>
            <VERS vnumber="95"> Migilote in keimah a hong that dinginhong buk uh hi.Ahih hangin na teci pannateke’n ka lung ngaingai ding hi.</VERS>
            <VERS vnumber="96"> A kicinga a kingaihsunnate khempeuh inmong a neihna ka mu khin a,ahih hangin na thupiakna inmong nei loin zai mahmah hi. </VERS>
            <VERS vnumber="97"> Na thu deih mahmah ing.Sun tawntungin ka lungngaihngaih ahi hi.</VERS>
            <VERS vnumber="98"> Na thupiakna inka langte khempeuh sangina pil zaw-in hong bawl hi.Bang hang hiam cih leh tua penkei tawh omkhawm den hi.</VERS>
            <VERS vnumber="99"> Ka siate khempeuh sanginthu ka tel zaw hi.Bang hang hiam cih lehna teci pannate ka ngaihsunsun hi.</VERS>
            <VERS vnumber="100"> Khanghamte sangin thu ka tel zaw hi.Bang hang hiam cih lehna thuhilhnate ka zui hi.</VERS>
            <VERS vnumber="101"> Na thu ka zuih theih nadingingamtatsia khempeuh ka pelh hi.</VERS>
            <VERS vnumber="102"> Nangmah inhong hilh khin na hih maninna biakna ngeina kipte paninkei ka pial kei hi.</VERS>
            <VERS vnumber="103"> Nangma thute khum mahmah a,khuaizu sangin khum zaw hi.</VERS>
            <VERS vnumber="104"> Na thuhilhnate hanginthu theihtelna ka ngah hi.Tua ahih ciangina man lo lampi khempeuh ka mudah hi. </VERS>
            <VERS vnumber="105"> Nangma thu penlam hong lak ding meivak hi a,ka paina lampi-ah khuavak ahi hi.</VERS>
            <VERS vnumber="106"> A thuman ahinangmah biakna ngeina kiptea zui dingin ka kiciam khin a,ka kipsak khin hi.</VERS>
            <VERS vnumber="107"> Nakpi takin gimna ka thuak hi.Topa aw, nong ciamsa banginkei hong nungtasak in.</VERS>
            <VERS vnumber="108"> Topa aw, phatin kong biaknatehong sang inla,nangmah biakna ngeina kiptekei hong hilh in.</VERS>
            <VERS vnumber="109"> Nisimin ka nuntaknaa lauhuai sungah om ngitnget a,ahih hangin nangma thuka mangngilh tuan kei hi.</VERS>
            <VERS vnumber="110"> Migilote in kei thang hong siah uh a,ahih hangin na thuhilhnate paninkei ka pial kei hi.</VERS>
            <VERS vnumber="111"> Nangmah biakna ngeina kiptetawntung keima luah ahi hi.Tuate pen keima lungdamna ahi hi.</VERS>
            <VERS vnumber="112"> Nangma ngeina kipte ka sih matenga zui tawntung dinginka lungsim ka khensat hi. </VERS>
            <VERS vnumber="113"> Nangma tungaha thuman lote ka mudah a,ahih hangin keimah innangma thu ka deih hi.</VERS>
            <VERS vnumber="114"> Nang pen keima bukna mun lekei hong hupa na hi hi.Na thuciamna ka muang hi.</VERS>
            <VERS vnumber="115"> No, siatna a bawlte aw,Pasian’ thupiakte ka zuih theih nadinginkei kiang panin pai khia un.</VERS>
            <VERS vnumber="116"> Kei ka nuntak theih nadinginna thuciamna tawh kizui-inkei hong huh inla,ka lametna-ahkei hong zahhuaisak kei in.</VERS>
            <VERS vnumber="117"> Ka suahtak theih nading lena ngeina kipte sungah nuamsa-inka om ngitnget theih nadinginkei hong huh in.</VERS>
            <VERS vnumber="118"> Nangma ngeina kipte panina pial khiate khempeuh na nil khia hi.Amau’ khem siamnaa mawkna ahi hi.</VERS>
            <VERS vnumber="119"> Leitung a migilote khempeuhsik-ek bangin na ngaihsun hi.Tua ahih cianginna teci pannate ka deih hi.</VERS>
            <VERS vnumber="120"> Nang kong zahtakna hanginka khuasikmul suak a,na thukhennate ka zahtak hi. </VERS>
            <VERS vnumber="121"> Thutang thumanin ka gamta hi.Hong nengniamte’ khut sungahkei hong nusia kei in.</VERS>
            <VERS vnumber="122"> Na nasem pa adinginnangmah hong kikham inla,mi kiphasaktehong nengniamsak kei in.</VERS>
            <VERS vnumber="123"> Nangma hotkhiatna lea man na thuciamnahong tun ding ka etna-inka mitte a gim ta hi.</VERS>
            <VERS vnumber="124"> Na itna kip tawh kituakinna nasem pa tungah hong bawl inla,na ngeina kipte kei hong hilh in.</VERS>
            <VERS vnumber="125"> Kei pen na nasem pa ka hi hi.Na thuhilhnate ka theih nadinginthu theihtelna hong guan in.</VERS>
            <VERS vnumber="126"> Topa aw, nangma thukipalsat khin ahih cianginthu na khen ding hun hita hi.</VERS>
            <VERS vnumber="127"> Tua ahih ciangin khamte,le kham hoih pente sanginnangma thupiakna ka deih zaw hi.</VERS>
            <VERS vnumber="128"> Tua ahih cianginna thuhilhnate khempeuh tawha kituakin kei ka gamta a,a man lo lampi khempeuhka mudah hi. </VERS>
            <VERS vnumber="129"> Na thuhilhnatelamdang pha mahmah a,ka lungsim khempeuh tawhtuate ka zui hi.</VERS>
            <VERS vnumber="130"> Na thute gentelna in khua vaksak a,thu thei lote tungahthu theihtelna a guan hi.</VERS>
            <VERS vnumber="131"> Na thupiakte ka lunggulhna-inka kam ka-in ka leii ka kha hi.</VERS>
            <VERS vnumber="132"> Nangmah hong itte tungahna hih ngei banginkei lamah hong kihei-inkei hong hehpih in.</VERS>
            <VERS vnumber="133"> Na hong ciamsa banginka pukna ding panin hong kem inla,keima tungah siatna gualzosak kei in.</VERS>
            <VERS vnumber="134"> Nangma thuhilhteka zuih theih nadinginhong nengniamte’ kiang pankei hong hon khia in.</VERS>
            <VERS vnumber="135"> Na nasem pa tungahna mai hong taangsak inla,na ngeina kipte hong hilh in.</VERS>
            <VERS vnumber="136"> Mite in nangma thu zui lo uh ahih maninka khitui hawk luanin a luang hi. </VERS>
            <VERS vnumber="137"> Topa aw, nang na thuman a,na thukhennate zong thuman mahmah hi.</VERS>
            <VERS vnumber="138"> Nangma koihsa ngeina kiptethumanin thutak hi.</VERS>
            <VERS vnumber="139"> Ka galte in nangma thukin het lo uh ahih maninkeima hehna mei bangin a kuang hi.</VERS>
            <VERS vnumber="140"> Na thuciamnate kician mahmah a,na nasem pa in tuate deih mahmah hi.</VERS>
            <VERS vnumber="141"> Kei ka neu a, hong kisimmawh hi.Ahih hangin na thuhilhnateka mangngilh tuan kei hi.</VERS>
            <VERS vnumber="142"> Nangma thumanna kip tawntung a,na thukham zong man tawntung hi.</VERS>
            <VERS vnumber="143"> Dahna le lungkhamnaka tungah hong tung a,ahih hangin na thupiaknatenuam ka sakna ahi hi.</VERS>
            <VERS vnumber="144"> Na teci pannatea tawntungin thuman hi.Thu theihtelna hong guan in;tua hileh ka nungta ding hi. </VERS>
            <VERS vnumber="145"> Ka lungsim khempeuh tawhnang tungah kong kiko hi.Hong dawng in, Topa!Na ngeina kipte ka zui ding hi.</VERS>
            <VERS vnumber="146"> Nang tungah kong kiko hi.Na thuhilhnate ka zuih theih nadinginkei hong hon in.</VERS>
            <VERS vnumber="147"> Khuavak ma-in tho-inhuhna ngenin kong kiko a,nangma thuciamnahong tun ding lamenin ka om niloh hi.</VERS>
            <VERS vnumber="148"> Nangma thuciamnaa lung ngaingai dinginzan khuavakin ka zanhak hi.</VERS>
            <VERS vnumber="149"> Topa aw, na itna kip tawh a kizui-inka aw hong za inla,nangma thutang tawh kizui-inka nuntakna hong kem in.</VERS>
            <VERS vnumber="150"> Gitloh ngimna tawhkei hong bawlsia mite inkei hong nehta uh a,amaute in nangma thungaihsutin nei lo uh hi.</VERS>
            <VERS vnumber="151"> Ahih hangin Topa aw,kei kiangah nang nong nai a,na thupiaknate khempeuhahi taktak vive ahi hi.</VERS>
            <VERS vnumber="152"> Tuate a tawntungina kip dingin na bawl ahihna thu,nangma thuhilhnate paninsawtpi-in ka thei hi. </VERS>
            <VERS vnumber="153"> Ka thuakna hong en inla,kei hong hon khia in.Bang hang hiam cih lehnangma thu ka mangngilh kei hi.</VERS>
            <VERS vnumber="154"> Ka thu-ah hong pang inla,kei hong suaktasak in.Na ciamsa bangin kei hong hon khia in.</VERS>
            <VERS vnumber="155"> Migilote, kihon khia lo ding hi.Bang hang hiam cih leh amaute inna thukhamte zui lo uh hi.</VERS>
            <VERS vnumber="156"> Topa aw, na hehpihna lian hi.Na biakna ngeina kip tawh a kituakinkei hong hon khia in.</VERS>
            <VERS vnumber="157"> Kei hong bawlsiate,ka langte tam mahmah a,ahih hangin nangma thu paninkei ka pial tuan kei hi.</VERS>
            <VERS vnumber="158"> Thuman lo mite ka muh cianginka kih mahmah hi.Bang hang hiam cih leh amaute innangma thupiakte zui lo uh hi.</VERS>
            <VERS vnumber="159"> Nangma thuhilhnatebangzah takin ka deihnahong ngaihsun in.Topa aw, na itna kip tawh a kizui-inkei hong hon in.</VERS>
            <VERS vnumber="160"> Na thubulpi thumanna hi a,a man mahmah,nangmah biakna ngeina kipte khempeuha tawntungin kip paisuak hi. </VERS>
            <VERS vnumber="161"> Uliante in thu om lopi-inkei hong bawlsia uh a,ahih hangin na thutelamdang sa mahmahinka thupi ngaihsut hi.</VERS>
            <VERS vnumber="162"> Vankinusia tampi tak a ngah pa banginna thuciamna-ahka lung a dam mahmah hi.</VERS>
            <VERS vnumber="163"> Zuaunate zadahin ka kih a,ahih hangin nangma thuka deih mahmah hi.</VERS>
            <VERS vnumber="164"> Nangmah biakna ngeina kipte hanginnisimin sagihvei nang kong phat hi.</VERS>
            <VERS vnumber="165"> Nangma thu a deihte inlungnopna lianpi ngah uh a,amaute a tuksak zo dingbangmah om lo hi.</VERS>
            <VERS vnumber="166"> Topa aw, nong hotkhiat ding ka ngak a,na thupiakte ka sem hi.</VERS>
            <VERS vnumber="167"> Na thuhilhnate ka zui a,tuate ka nak deih mahmah hi.</VERS>
            <VERS vnumber="168"> Na thuhilhnate lena ngeina kip omte khempeuhhoihtakin ka zui a,ka gamtatna khempeuhnangmah in na hong mu hi. </VERS>
            <VERS vnumber="169"> Topa aw, kong kikona aw,na kiang hong tung henla,nangma thu omsa tawh kizui-inthu theihtelna kei hong guan in.</VERS>
            <VERS vnumber="170"> Keima thumna inna kiang hong ban henla,nangma thu omsa tawh kizui-inkei hong hon khia in.</VERS>
            <VERS vnumber="171"> Na ngeina kiptekei hong hilh na hih maninkong phat tawntung ding hi.</VERS>
            <VERS vnumber="172"> Na thupiak khempeuhman mahmah ahih maninnangma thu phatna la ka sa ding hi.</VERS>
            <VERS vnumber="173"> Nangma thuhilhtehong zui ka hih maninkeimah hong huh dingina kigingsa-in om tawntung in.</VERS>
            <VERS vnumber="174"> Topa aw,nong hotkhiat ding ka lamen a,nangma khut sungahnuam ka sa mahmah hi.</VERS>
            <VERS vnumber="175"> Nang kong phat theih nadinginkei hong nungtasak inla,nangmah biakna ngeina kiptekei hong huhsak in.</VERS>
            <VERS vnumber="176"> A gammang tuu banginlam ka pial khin hi.Tua ahih maninna nasem pa hong zong in.Bang hang hiam cih lehnangma thupiaknate ka pelh kei hi.</VERS>
        </CHAPTER>
        <CHAPTER cnumber="120">
            <VERS>Huh ding Ngetna</VERS>
            <VERS vnumber="1"> Ka cihmawh cianginTopa’ tungah ka kiko a,amah in hong dawng hi.</VERS>
            <VERS vnumber="2"> Topa aw, mizuaute lemikhemte’ kiang paninkei hong hon khia in. </VERS>
            <VERS vnumber="3"> Mikhem theite aw,note’ tungah bang hong kipia dinga,note’ tungah banghong kihih ding ahi hiam?</VERS>
            <VERS vnumber="4"> Galhang pa’ thal hiamte lesesing hol-am hi ding hi. </VERS>
            <VERS vnumber="5"> Note lakah ka omkhak penMeshek gam sungahtenkhak sangin haksa zaw a,Kedar mite lakahtenkhak sangin siahuai zaw hi.</VERS>
            <VERS vnumber="6"> Gal kilemna a deih lo mite lakahsauvei ka teng luakha hi.</VERS>
            <VERS vnumber="7"> Kei pen gal kilemnaa ngaihsun mi ka hi hi.Ahih hangin kilemna ding thuka gen ciangin amaute in galkido dingutna tengin nei uh hi.</VERS>
        </CHAPTER>
        <CHAPTER cnumber="121">
            <VERS>Topa, Ama Mite A Kem pa</VERS>
            <VERS vnumber="1"> Keimah inmual tung lam ka ento hi.Keimah huhna koi lai panhong pai ding ahi hiam?</VERS>
            <VERS vnumber="2"> Van le lei a bawl Topa’ kiang paninkeimah huhna hong pai hi. </VERS>
            <VERS vnumber="3"> Amah in ka khe taalsak lo dinga,kei hong kem pa lusu lo ding hi. </VERS>
            <VERS vnumber="4"> En un, Israel a kem pa lusu lo a,zong ihmu lo hi.</VERS>
            <VERS vnumber="5"> Topa in nang hong cing dinga,nangmah a hong hu dinginna kiangah hong om hi.</VERS>
            <VERS vnumber="6"> Sunin ni in nang hong gimsak lo dinga,zanin kha in zongnang hong sukha lo ding hi. </VERS>
            <VERS vnumber="7"> Topa in siatna khempeuh paninnang hong hu dinga,amah in a muanhuai-innang hong kem ding hi.</VERS>
            <VERS vnumber="8"> Topa in tua kipan a tawntunginna vaksuk na vaktohna-ahnang hong kem ding hi.</VERS>
        </CHAPTER>
        <CHAPTER cnumber="122">
            <VERS>Jerusalem’ Nopsak nading Ngetna</VERS>
            <VERS vnumber="1"> Amaute in kei tungah,“Topa’ inn-ah pai ni,”hong cih uh cianginkei ka kipak hi.</VERS>
            <VERS vnumber="2"> Jerusalem aw, na kulhkongpi sungahkote hong tunginka ding khinta uh hi. </VERS>
            <VERS vnumber="3-4"> Jerusalem khuapi penIsrael-te tungah thu a kipiaksa banginIsrael minamte, a hong paitohna,khuapi lian tawh a kibangin a kibawl,kiptakin a kilam bikbek khuapi ahi hi.</VERS>
            <VERS vnumber="5"> David’ innkuante’ kumpi tokhom,thukhenna ding kumpi tokhomte,tua lai-ah kikoih hi. </VERS>
            <VERS vnumber="6"> Jerusalem khuapi,a nopsakna ding thu ngen unla,“Nang hong itte a dau pai tahen.</VERS>
            <VERS vnumber="7"> Na khua sungah lungnopna om henla,na galvilna tausangte’ huam sungahlungmuanna om tahen,”ci-in ngen un.</VERS>
            <VERS vnumber="8"> Sanggamte le kikholhpihte ka khualna-in,“Jerusalem in nopna om tahen,”ka ci ding hi.</VERS>
            <VERS vnumber="9"> 9nangma hoihna dingthu ka ngen ding hi.</VERS>
        </CHAPTER>
        <CHAPTER cnumber="123">
            <VERS>Lamen a Pasian Ngakna</VERS>
            <VERS vnumber="1"> Vantungah a om pa aw,nangmah kong ento hi.</VERS>
            <VERS vnumber="2"> Nasem pasalte in a topa uh muang a,nasem numeite ina tonu uh a muan mah banginko tungah hehpihna nong neih matenginTopa kote’ Pasian kong mitsuan uh hi. </VERS>
            <VERS vnumber="3"> Kote hong hehpih in.Topa aw, kote hong hehpih in.Bang hang hiam cih lehkote in ka thuak zawh loh uhsimmawhna ka thuak uh hi.</VERS>
            <VERS vnumber="4"> A ututin a gamta mite inkote a hong zahkona,a kiphasak mite inhong simmawh bawlna hanginka gimthuakna uhsauvei lua khinta hi.</VERS>
        </CHAPTER>
        <CHAPTER cnumber="124">
            <VERS>Hotkhiatna hangin Phatna</VERS>
            <VERS vnumber="1"> Israel mite aw,Topa in hong panpih lo hilehi tuah ding thu thei un.</VERS>
            <VERS vnumber="2"> Eite langpangin mite hong kipat ciangineite’ lamah Topa hong pang lo hileh,</VERS>
            <VERS vnumber="3"> eite’ tungah a hehna uha kisosuah cianginamaute in eite a hinginhong nawmvalh khin ding uh hi.</VERS>
            <VERS vnumber="4"> Tuikhang in eite hong tai-in,tuihual in hong tum khin dinga,</VERS>
            <VERS vnumber="5"> tuipi husiate inhong tuum mang khin ding hi. </VERS>
            <VERS vnumber="6"> Amaute’ suksiat dingineite a hong pia khia lo Topa inthupha ngah tahen.</VERS>
            <VERS vnumber="7"> Thangsiahte’ thangzak paninvasa a suahtak bangin eite i suakta hi.Thangkhau kibottat a,eite i suakta khinta hi.</VERS>
            <VERS vnumber="8"> Van le lei a bawl Topa’ tung panineite huhna hong pai hi.</VERS>
        </CHAPTER>
        <CHAPTER cnumber="125">
            <VERS>Ama Mite’ Kimkotah Topa Om</VERS>
            <VERS vnumber="1"> Topa a muang mite penliing hetloin a om tawntungZion Mual tawh kibang hi.</VERS>
            <VERS vnumber="2"> Jerusalem kimkotahmualte a om mah banginama mite’ kimkotahtu-a kipan a tawntunginTopa om ding hi. </VERS>
            <VERS vnumber="3"> Thuman mitea khialhkhak loh nadingunamau a kipia leitang tungahmigilote in amaute uk paisuak lo ding hi.</VERS>
            <VERS vnumber="4"> Topa aw, a hoih mite tung lena thupiakna a zui mite tungahhehpihna hong nei in.</VERS>
            <VERS vnumber="5"> Ahih hangin amau’ gitlohna a zuite pensiatna a bawlte gim na piak cianginamaute tawh piakhawm in.Israel tungah nopna om tahen!</VERS>
        </CHAPTER>
        <CHAPTER cnumber="126">
            <VERS>Salin Omna Pan Ciahkikna</VERS>
            <VERS vnumber="1"> 1eite hong ciahpihkik ciangini mang tawh kibang liang hi.</VERS>
            <VERS vnumber="2"> Lungdamin i nui a,lungdam lua-in la i sa hi.Tua ciangin minam dangte kiho-in,“Topa in amau adinginna lianpite bawl khinta hi,” kici uh hi.</VERS>
            <VERS vnumber="3"> 3na lianpite bawl khinta a, eite i kipak hi. </VERS>
            <VERS vnumber="4"> 4guah in tui a puak banginkote’ nopsaknatea ngei hong bangsakkik ta in.</VERS>
            <VERS vnumber="5"> Khitui tawh khai a tuhtelungdamin kikona tawh an la sak ta in. </VERS>
            <VERS vnumber="6"> Kap kawmin kuan khia-ina tuh ding khaici a pua milungdamin kikona tawhbuhlomte pua-in hong ciah ding hi.</VERS>
        </CHAPTER>
        <CHAPTER cnumber="127">
            <VERS>Pasian, Hauhna Hong Pia pa</VERS>
            <VERS vnumber="1"> Topa in inn lampih kei lehinnlamte’ sepnaa mawkna ahi hi.Topa in khuapi hutpih kei lehkhuapi cingte’ cinna a mawkna ahi hi.</VERS>
            <VERS vnumber="2"> Zingsangin tho baihin,gimpi a nangma sepsa anna nek hakna zonga mawkna mah ahi hi.Bang hang hiam cih lehamah in ama itte tungaha ihmut sung nangawnun a pia hi. </VERS>
            <VERS vnumber="3"> En un, tate penTopa’ tung pan a letsong hi a,tapate penama hong piak thupha ahi hi.</VERS>
            <VERS vnumber="4"> Mi khat in a khangno lai-ina neih tate pengalhang pa’ khutsunga a oma thaltangte tawh kibang hi.</VERS>
            <VERS vnumber="5"> A thallawng dimintua bang thaltang a nei pami lungdam ahi hi.Amah guallel ngei lo dinga,zahhuai ngei lo ding hi.</VERS>
        </CHAPTER>
        <CHAPTER cnumber="128">
            <VERS>Mipha Innkuan Sunga Thupha</VERS>
            <VERS vnumber="1"> Topa zahtakinama thu a zui mi khempeuhthupha ngah mi ahi hi. </VERS>
            <VERS vnumber="2"> Na khut tawh na sep thaman na ne dinga,na lungdamin na maavang ding hi.</VERS>
            <VERS vnumber="3"> Nangma inn sungah na zi,a gah pha mahmahleenggui tawh kibang dinga,na sabuai kiimah a tu na tate,oliv no dawng hilhhelh tawhkibang ding uh hi.</VERS>
            <VERS vnumber="4"> En un, Topa a zahtak mitua bangin thupha kipia ding hi. </VERS>
            <VERS vnumber="5"> Topa in Zion paninnang thupha hong pia henla,na nuntak sung tawntungJerusalem’ nopsakna mu ta in.</VERS>
            <VERS vnumber="6"> Na tute a mu dinginhong siam tahen.Israel tungah nopna om tahen!</VERS>
        </CHAPTER>
        <CHAPTER cnumber="129">
            <VERS>Galte, Lotthal ding Ngetna</VERS>
            <VERS vnumber="1"> “Ka neu lai a kipaninnakpitakin amaute inkei hong gimsak uh hi,”Israel in tu-in ci tahen. </VERS>
            <VERS vnumber="2"> “Ka neu lai a kipaninnakpitakin amaute inkei hong gimsak uh a,ahih hangin amaute inkei hong zo nai lo uh hi.</VERS>
            <VERS vnumber="3"> Lo khote in lei a kuih banginka nungzang hong kuikek uh a,tu-ma-kuakte tawh kibangsak uh hi.</VERS>
            <VERS vnumber="4"> Topa thuman a,amah in migilote’ henna khautesutat khinta hi,”amaute in ci ta uh hen. </VERS>
            <VERS vnumber="5"> Zion a mudahte khempeuhmaizumin kinungkiksak tahen.</VERS>
            <VERS vnumber="6-8"> Amaute pen a khan khit ma-a a vul,innkhumzanga lopa,an at pa in a khut sungah a kaihkhop loh,buhlom hen pa in a ang-ah a pom loh,amau a mukhate in,“Topa’ thupha na tungah om tahen.Topa’ min tawh thupha kong pia uh hi,”a cih loh mite tawh kibangsak in.</VERS>
        </CHAPTER>
        <CHAPTER cnumber="130">
            <VERS>Huh ding Ngetna</VERS>
            <VERS vnumber="1"> 1ka lungkham mahmahna paninnang tungah kong kiko hi.</VERS>
            <VERS vnumber="2"> 2Ka thumna awgingte hong ngai in.</VERS>
            <VERS vnumber="3"> 3mawhneite ciamteh lecin,thuakzo ding ahi hiam?</VERS>
            <VERS vnumber="4"> Ahih hangin nangmahhong kizahtak theih nadinginnangmah in mawhna na maisak hi. </VERS>
            <VERS vnumber="5"> 5lawpna tawh ka ngak a,ama thugen ka muang hi.</VERS>
            <VERS vnumber="6"> Galvilte in zingsang hun dinga ngaklah sangingalvilte in phalvak hun dinga ngaklah sangin, </VERS>
            <VERS vnumber="7"> Israel aw, Topa muang in.Bang hang hiam cih lehhong hon khia nuam tawntung hi.</VERS>
            <VERS vnumber="8"> Mawhna a om khempeuh paninamah in Israel-te a hon khia ding hi.</VERS>
        </CHAPTER>
        <CHAPTER cnumber="131">
            <VERS>Kiniamsakna tawh Pasian Muanna</VERS>
            <VERS vnumber="1"> 1ka lungsim kiliansak nawn lo a,kei ka kihisak nawnkei hi.Kei adingin a lianlua lea lamdang luate ngaihsutin ka nei kei hi.</VERS>
            <VERS vnumber="2"> A nu’ nawi tawh a kikhentanaupang bangindaitakin ka om dide zota hi.A dai hithiat-a omnaupang tawh ka kibangta hi.</VERS>
            <VERS vnumber="3"> Israel aw, tu a kipanina tawntungin Topa muang in.</VERS>
        </CHAPTER>
        <CHAPTER cnumber="132">
            <VERS>Pasian’ Inn Deihna</VERS>
            <VERS vnumber="1-5"> Topa aw,David na ngaihsutna-ina gim thuaknate khempeuh le amah in,“Jakob’ Vanglianpa’ tenna ding,Topa ading mun ka muh matenginka inn sungah ka lum kei dinga,ka lupna ka zuan kei ding hi.Ka ihmu kei dinga,ka mitkhute ka kikhupsak kei ding hi,”ci-in Jakob’ Vanglianpa’ tungahhong thuciamna leTopa’ tungahhong kiciamnate phawk in. </VERS>
            <VERS vnumber="6"> Jaar gam sungah Thuciamna Singkuangka mu uh hi, cihna thuthakBethlehem-ah kiza hi.</VERS>
            <VERS vnumber="7"> “Ama omna munah va pai ni;ama khengakna-ah va bia ni,” ka ci uh hi. </VERS>
            <VERS vnumber="8"> Topa aw, tho inla na vangliatna limThuciamna Singkuang tawhna omna munah pai in.</VERS>
            <VERS vnumber="9"> Na mite na hotkhiatna thu,na siampite in taangko henla,na mi siangthotelungdamin awng ta uh hen. </VERS>
            <VERS vnumber="10"> Na nasem pa David tungahthu na ciam zo hi;na sathau nilh pa nial kei in.</VERS>
            <VERS vnumber="11"> Topa in a pelh loh dingkiciamna taktak khatDavid tungah kiciam a,“Nang’ sung pan a na tate khatna kumpi tokhom tungahka koih ding hi.</VERS>
            <VERS vnumber="12"> Na tate in, amau’ tungah ka hilh dingka thuciamna le ka teci pannatea zuih nak-uhleh,amau’ tate zong na kumpi tokhom tungahtu paisuak ding uh hi,”na ci hi. </VERS>
            <VERS vnumber="13"> Bang hang hiam cih lehTopa in Zion teel khinzo a,amah in tua mun penama ten nadingin a deih hi.</VERS>
            <VERS vnumber="14"> “Hih mun penka om tawntungna ding ahi hi;hih mun deih ka hih maninhih lai-ah ka teeng ding hi.</VERS>
            <VERS vnumber="15"> Ama beemlepangthupha tampi ka pia dinga,a mizawngte an ka vak kham ding hi.</VERS>
            <VERS vnumber="16"> Ka hotkhiatna thu,a siampite ka taangkosak dinga,a mi siangthote lungdaminla sa-in awng ding uh hi.</VERS>
            <VERS vnumber="17"> Keimah in tua lai-ahDavid’ suanlekhaktekumpi lianin ka koih dinga,ka sathau nilh pa’ ukna ka kipsak ding hi.</VERS>
            <VERS vnumber="18"> Ama galte maizumna tawhka dimsak dinga,ahih hangin ama kumpi gam khanginzai semsem ding hi,” na ci hi.</VERS>
        </CHAPTER>
        <CHAPTER cnumber="133">
            <VERS>Sanggam Pumkhat Hihna A Nopna</VERS>
            <VERS vnumber="1"> En un,sanggamte pumkhat suakina tut khawm uh cianginbangzahin hoihinnuam ahi hiam?</VERS>
            <VERS vnumber="2"> Tua pen a puan ngawng tungahAaron’ khamul kaisuk zui-ina lu tung panin a taaksuk,sathau manpha tawh kibang hi.</VERS>
            <VERS vnumber="3"> Tua pen Zion mualte tungah a kia,Hermon mual pan a hong piangdaitui tawh kibang hi.Bang hang hiam cih leh Topa innuntak tawntungna thuphatua munah a pia hi.</VERS>
        </CHAPTER>
        <CHAPTER cnumber="134">
            <VERS>Zan Hunin Pasian Phatna</VERS>
            <VERS vnumber="1"> Zan khuavakinhong pai-in Topa phat un.</VERS>
            <VERS vnumber="2"> Siangtho mun lamahna khutte uh laamto-in </VERS>
            <VERS vnumber="3"> Van le lei a bawl Topa in Zion paninnote tungah thupha hong pia tahen.</VERS>
        </CHAPTER>
        <CHAPTER cnumber="135">
            <VERS>Topa Lian: Milim A Mawkna</VERS>
            <VERS vnumber="1-2"> Topa phat un.I Pasian’ inn huangsung,Topa’ innsunga a ding,Topa’ nasemte aw,Topa phat un; ama min phat un.</VERS>
            <VERS vnumber="3"> Topa phat un;bang hang hiam cih leh Topa hoih hi.Ama min phatna la sak un;bang hang hiam cih lehamah phatnophuai hi.</VERS>
            <VERS vnumber="4"> Bang hang hiam cih lehTopa in ama adingin Jakob teel a,ama neihsa dinginIsrael teel khinta hi. </VERS>
            <VERS vnumber="5"> Bang hang hiam cih lehTopa lian hi, ci-in ka thei a,eite’ Topa penpasian dang khempeuh sangina lian zaw hi.</VERS>
            <VERS vnumber="6"> Vantung le leitung,tuipi le a thukna sung khempeuh ahTopa in ama ut peuhpeuh a bawl hi.</VERS>
            <VERS vnumber="7"> Amah in leimong panin meiipi kaisakin,guahzuk nadingin khuaphialepte bawl a,a huihkua panin huih a pusuaksak hi. </VERS>
            <VERS vnumber="8"> Amah in Egypt gam sungahmihing ganhing tacil khempeuha vatmai hi.</VERS>
            <VERS vnumber="9"> Egypt aw, nangma sungahlim le na lamdangte,Faro le a nasem khempeuhtegimpiakna-in a lak hi.</VERS>
            <VERS vnumber="10"> Minam tampite vatmai-inkumpi vangliante that a,</VERS>
            <VERS vnumber="11"> Amor kumpipa Sihon,Bashan kumpipa Og leKanaan kumpite a that hi.</VERS>
            <VERS vnumber="12"> Amau’ leitang khempeuh,ama mi Israel-te’ luah dingin a pia khia hi. </VERS>
            <VERS vnumber="13"> Topa aw, nangma min kip tawntung hi.Topa aw, na minthannakhang tawntungin a kip hi.</VERS>
            <VERS vnumber="14"> Bang hang hiam cih lehTopa in ama mite’ thu khenin,ama nasemte tungahhehpihna a nei ding hi. </VERS>
            <VERS vnumber="15"> Minam dangte’ pasian-te penmihingte’ khut tawh a kibawl,ngun le kham ahi hi.</VERS>
            <VERS vnumber="16"> Amaute in kam nei napi,pau thei lo uh hi.Amaute in mit nei napi,khua mu thei lo uh hi.</VERS>
            <VERS vnumber="17"> Amaute in bil nei napi,khua za thei lo uh hi.Amaute’ kam sungahnaksuk naktoh theihna nei lo uh hi.</VERS>
            <VERS vnumber="18"> Milim a bawl mite penmilim mah bangsak in.Milim a muang khempeuhte zongtua milimte mah bangsak in. </VERS>
            <VERS vnumber="19"> Israel mite aw, Topa phat un.Aaron’ innkuante aw, Topa phat un.</VERS>
            <VERS vnumber="20"> Levi mite aw, Topa phat un.Topa a zahtakte aw, Topa phat un.</VERS>
            <VERS vnumber="21"> Jerusalem inn-a a nei,Zion-a om Topa in thupha ngah tahen.Topa phat un.</VERS>
        </CHAPTER>
        <CHAPTER cnumber="136">
            <VERS>Pasian’ Itna Hangin Lungdamna</VERS>
            <VERS vnumber="1"> Amah hoih ahih maninTopa tungah lungdamna ko un;bang hang hiam cih lehama itna kip tawntung hi.</VERS>
            <VERS vnumber="2"> Lungdamna pen pasian-te’Pasian’ tungah ko un;bang hang hiam cih lehama itna kip tawntung hi.</VERS>
            <VERS vnumber="3"> Lungdamna pentopate’ Topa’ tungah ko un;bang hang hiam cih lehama itna kip tawntung hi. </VERS>
            <VERS vnumber="4"> Na lamdang lian a bawlamah bek Pasian ahipa tungah,bang hang hiam cih lehama itna kip tawntung hi.</VERS>
            <VERS vnumber="5"> Theihna tawhvantungte a bawlpa tungah,bang hang hiam cih lehama itna kip tawntung hi.</VERS>
            <VERS vnumber="6"> Tuite tungahleitung a zal pa tungah,bang hang hiam cih lehama itna kip tawntung hi.</VERS>
            <VERS vnumber="7"> Khuavak lianpite a bawlpa tungah,bang hang hiam cih lehama itna kip tawntung hi.</VERS>
            <VERS vnumber="8"> Sun pen ni a uksak pa tungah,bang hang hiam cih lehama itna kip tawntung hi.</VERS>
            <VERS vnumber="9"> Zan pen kha le aksitea uksak pa tungah,bang hang hiam cih lehama itna kip tawntung hi. </VERS>
            <VERS vnumber="10"> Egypt gam tacil khempeuha vatmaipa tungah,bang hang hiam cih lehama itna kip tawntung hi.</VERS>
            <VERS vnumber="11"> Amau’ gam sung pan Israel-tea pai khiatpih pa tungah,bang hang hiam cih lehama itna kip tawntung hi.</VERS>
            <VERS vnumber="12"> A baan zanin a khut thahat tawha pai khiatpih pa tungah,bang hang hiam cih lehama itna kip tawntung hi.</VERS>
            <VERS vnumber="13"> San Tuipi a phelkham pa tungah,bang hang hiam cih lehama itna kip tawntung hi.</VERS>
            <VERS vnumber="14"> Israel-te tui laizanga kantan sakpa tungah,bang hang hiam cih lehama itna kip tawntung hi.</VERS>
            <VERS vnumber="15"> Ahih hangin Faro le a mihonteSan Tuipi sungah a thalpaih pa tungah,bang hang hiam cih lehama itna kip tawntung hi. </VERS>
            <VERS vnumber="16"> Sehnel gam nawkinama mite a paipihpa tungah,bang hang hiam cih lehama itna kip tawntung hi.</VERS>
            <VERS vnumber="17"> Kumpi liante a vatmaipa tungah,bang hang hiam cih lehama itna kip tawntung hi.</VERS>
            <VERS vnumber="18"> Kumpi minthangte a that pa tungah,bang hang hiam cih lehama itna kip tawntung hi.</VERS>
            <VERS vnumber="19"> Amor mite’ kumpipa Sihon’ hang le,bang hang hiam cih lehama itna kip tawntung hi;</VERS>
            <VERS vnumber="20"> Bashan kumpipa Og’ hangin,bang hang hiam cih lehama itna kip tawntung hi.</VERS>
            <VERS vnumber="21"> Amaute’ leitang pengamhluah dingin a pia khia pa tungah,bang hang hiam cih lehama itna kip tawntung hi.</VERS>
            <VERS vnumber="22"> Ama nasem Israel tungahgamh a a piapa tungah,bang hang hiam cih lehama itna kip tawntung hi. </VERS>
            <VERS vnumber="23"> Miniam ihih laitakina hong phawk pa tungah,bang hang hiam cih lehama itna kip tawntung hi.</VERS>
            <VERS vnumber="24"> I galte’ kiang paneite hong hon khia pa tungah,bang hang hiam cih lehama itna kip tawntung hi.</VERS>
            <VERS vnumber="25"> Nuntakna a nei khempeuhan a vak pa tungah,bang hang hiam cih lehama itna kip tawntung hi. </VERS>
            <VERS vnumber="26"> Vantung Pasian’ tungahlungdamna ko un;bang hang hiam cih lehama itna kip tawntung hi.</VERS>
        </CHAPTER>
        <CHAPTER cnumber="137">
            <VERS>Babylon-ah Sala om Manin Gimna</VERS>
            <VERS vnumber="1"> Zion khuapii ngaihsut khak cianginBabylon luite gei-aheite tusukin i kapkap hi.</VERS>
            <VERS vnumber="2"> Tua lai-a gialhek kungte tungahi laiza lasaknate i khai hi;</VERS>
            <VERS vnumber="3"> bang hang hiam cih lehei hong man mite inla i sak ding hong deih a,ei hong bawlsiate ini gualnop ding hong deihin,“Zion khat hong sak un,”hong ci uh hi. </VERS>
            <VERS vnumber="4"> Topa’ la, gam dangahbangci sak theih ding ihi hiam?</VERS>
            <VERS vnumber="5"> Jerusalem khuapi aw,nang kong mangngilh taak lehka taklam khut buisum tahen!</VERS>
            <VERS vnumber="6"> Nang kong phawk kei a,kei’ lungdamna a lian pen sanginJerusalem a sang zaw-inkong koih kei taak lehka dang tawngah ka leii toncip tahen! </VERS>
            <VERS vnumber="7"> Topa aw, Jerusalem a siat hun lai-inEdom mite in, “Sumai un, sumai un!A bulpi dongin sumai un!”a cih vialna uh phawk in. </VERS>
            <VERS vnumber="8"> Mi susia Babylon aw,kote’ tungah nong bawl banginnang tungah hong thukpa inlungdamna ngah tahen!</VERS>
            <VERS vnumber="9"> Na taneute hong laksakinsuangtumpi denna-ina hong neihsak pa inlungdamna ngah tahen!</VERS>
        </CHAPTER>
        <CHAPTER cnumber="138">
            <VERS>Pasian’ Maipha Hangin Phatna</VERS>
            <VERS vnumber="1"> 1ka lungsim khempeuh tawhnangma tungah lungdamna kong ko a,pasian-te’ mai-ahnangmah phatna ka sa hi.</VERS>
            <VERS vnumber="2"> Na biakinn siangtho lamah kei ka kun a,na itna kip le na thumanna hanginna min kong phat hi.Bang hang hiam cih lehna dang khempeuh sanginna min le na thua liatzawkna na lak hi.</VERS>
            <VERS vnumber="3"> Nang kong sap ciangin kei nong dawng a,na thahatna tawhkei nong thakhauhsak hi. </VERS>
            <VERS vnumber="4"> 4na thuciamnate za khin uh ahih maninnang hong phat ding uh hi.</VERS>
            <VERS vnumber="5"> 5lian mahmah ahih maninamaute in Topa’ nasepna ziatela-in sa ding uh hi.</VERS>
            <VERS vnumber="6"> Bang hang hiam cih lehamah in a neute don a,a kiphasakte ahihlehamah in gamlapi panin mu thei veve hi. </VERS>
            <VERS vnumber="7"> Haksatna tuamtuamteka thuak ciangin kei nong kem hi.A heh ka galte, kei’ tangin nong dosak a,na thahatna tawhkei na hong hon khia hi.</VERS>
            <VERS vnumber="8"> 8hong tungsak ding hi.Na sepsa na maban hong tun ta in.</VERS>
        </CHAPTER>
        <CHAPTER cnumber="139">
            <VERS>Pasian in Na Khempeuh Thei, Mun Khempeuh ah Om</VERS>
            <VERS vnumber="1"> Topa aw, nangmah inkei na hong entel a,nong thei khin hi.</VERS>
            <VERS vnumber="2"> Nangmah in ka heksukna,ka hektohnate na thei hi.Nangmah in ka ngaihsutnategamlapi pek panin na thei hi.</VERS>
            <VERS vnumber="3"> Nangmah in ka sep laitak ahi a,ka khawl laitak ahi zongin na hong mu a,ka gamtatna khempeuha vekpi-in na thei hi.</VERS>
            <VERS vnumber="4"> Topa aw, kam khat bek nangawnka paukhiat ma-in,nangmah in ka gen ding tenga vekpi-in na thei khin hi.</VERS>
            <VERS vnumber="5"> Nangmah in ka nung leka mai-ah nong dal a,na thahatna tawh kei na hong hu hi.</VERS>
            <VERS vnumber="6"> Tua bangin kei nong theihna penkei adingin lamdang lua mahmah a,thuthuk lua ahih maninkei’ theihtel zawh ding hi lo hi. </VERS>
            <VERS vnumber="7"> Nangmah a pelh dingin koi-ah pai dinga,nangma omna panin koi lai-ahtai khia ding ka hi hiam?</VERS>
            <VERS vnumber="8"> Vantungah kahto lengtua lai-ah nang na om dinga,Leinuai misite’ gamahlupna bawlta leng zongtua lai-ah zongnang na om veve ding hi.</VERS>
            <VERS vnumber="9"> Leimong pekah leengin,tuipi mong pekah omta leng zong,</VERS>
            <VERS vnumber="10"> tua lai nangawnahnangma khut in kei hong paipihin,na khut taklam in kei hong len ding hi.</VERS>
            <VERS vnumber="11"> “Khuamial in kei hong tuamcip henla,ka kiima khuavak omtezan khuamial suak hen,”ci taleng zong,</VERS>
            <VERS vnumber="12"> tua nangawnah,nangma adingin khuamial pen mial lo a,zan khuamial pensun nitaang tawh kibang hi.Bang hang hiam cih leh nang adinginkhuamial penkhuavak mah bang lel hi. </VERS>
            <VERS vnumber="13"> Bang hang hiam cih lehka pumpi na khempeuhna hong piangsak a,ka nu’ gil sungahkeimah nong khuituah hi.</VERS>
            <VERS vnumber="14"> Kihtak dingin a kilawm na hih maninnang kong phat hi.Na nasepnate lamdang mahmah!Nangmah inkei nong lim theih mahmah hi.</VERS>
            <VERS vnumber="15"> A thukna sung mun simthamahkei hong kikhuituahinhong kibawl laitakin,ka guh ka taang,na mai-ah kiliah lo hi.</VERS>
            <VERS vnumber="16"> A kipiangsak nai lo keima pumpi natena mit in a mu hi.Ka pumpi nate khat beek a om ma,ka ni zah ding a kiciangtan laitakin,tuate khempeuhna laibu sungah kigelh khin hi.</VERS>
            <VERS vnumber="17"> Pasian aw, na ngaihsutnatekei adingin manpha mahmah a,tuate khempeuha vekpi-in zai mahmah hi.</VERS>
            <VERS vnumber="18"> Tuate a mal sim lengsehnel sangin tam zaw hi.Ka khanlawh cianginnang tawh ka omkhawm lai hi. </VERS>
            <VERS vnumber="19"> Pasian aw, migilote that inla,kei kiang paninmi that theite pai khiasak in.</VERS>
            <VERS vnumber="20"> Bang hang hiam cih lehamaute in nang hong dem uh a,ngimna hoih lo tawhnang hong pang uh hi.</VERS>
            <VERS vnumber="21"> Topa aw, nang hong mudah miteke’n mudah hi lo ka hi hiam?Nang’ langah hong pangteke’n kih hi lo ka hi hiam?</VERS>
            <VERS vnumber="22"> Amaute ka mudah mahmah a,amaute ka galin ka seh hi. </VERS>
            <VERS vnumber="23"> Pasian aw, kei hong entel inla,ka lungsim hong thei in.Kei hong sit inla,ka ngaihsutnate hong thei in.</VERS>
            <VERS vnumber="24"> Kei sungah siattheihnaa omkha hiam hong en inla,tawntung lampi-ah kei hong kha in.</VERS>
        </CHAPTER>
        <CHAPTER cnumber="140">
            <VERS>A Ngongtatte’ Kiang pan Hut ding Ngetna</VERS>
            <VERS vnumber="1"> Topa aw, migilote kiang paninkei hong hon khia inla,mi ngongtatte kiang paninkei hong kem in.</VERS>
            <VERS vnumber="2"> Amaute in a lung sung uhahthusia geelgeel uh a,gal phuang ngitnget uh hi.</VERS>
            <VERS vnumber="3"> A leii uh gulpi leii bang a,a thugente uh gulgu bang hi. </VERS>
            <VERS vnumber="4"> Topa aw, migilote’ khut sung paninkei hong cing inla,kei, sukpaih ding a hong sawmmi ngongtatte kiang paninkei hong kem in.</VERS>
            <VERS vnumber="5"> Mi kiphasakte in keimah hong siahna-intehlop tung sim uh a,amaute in ngenthang zakinlam gei-ah thangzak tawhkei hong siah uh hi. </VERS>
            <VERS vnumber="6"> Topa’ tungah hih bangin ka ci hi:Nang pen keima Pasian na hi hi;ka thumna awte hong ngai in, Topa!</VERS>
            <VERS vnumber="7"> Topa, keima Topa,a thahat hong hon khia pa aw,galkidona sungah keimah nong hu hi.</VERS>
            <VERS vnumber="8"> Topa aw, migilo pa’ deihnatetangtungsak kei inla,ama thusia sawmnaa maban sotsak kei in! </VERS>
            <VERS vnumber="9"> Kei hong umcih mite gualzosak kei inla,kei hong sawmnate uhamau’ lu tung mah tusak in!</VERS>
            <VERS vnumber="10"> Amaute tungah mei-am kuang zusak in.A thokik zo nawn lo dingindum sungah amaute kiasak in!</VERS>
            <VERS vnumber="11"> Mi gensia paleitungah mavangsak kei inla,mi ngongtat pa penthusia in sulzuih tahen! </VERS>
            <VERS vnumber="12"> Topa in gimna a thuakmite’ thu a panpihna,mi cimawhte adinginthu a manin a khenna ka thei hi.</VERS>
            <VERS vnumber="13"> Thuman mite in nangma minhong phat pelmawh ding uh a,lungsim thutangte pennangma omna-ah teeng ding uh hi.</VERS>
        </CHAPTER>
        <CHAPTER cnumber="141">
            <VERS>Thuman Theihna ding Ngetna</VERS>
            <VERS vnumber="1"> Topa aw, nang kong sam hi;hong kinawh in.Nang kong sap cianginka aw hong ngai in.</VERS>
            <VERS vnumber="2"> Ka thungetna pen na mai-ahpaknamtui bangsak inla,ka khutte ka laptohna pennitak biakpiakna bangsak in. </VERS>
            <VERS vnumber="3"> Topa aw, keima kama cing ding khat koih inla,ka mukte’ kongkhaka vil ding khat koih in.</VERS>
            <VERS vnumber="4"> Mawhna bawlnopna lungsimhong neisak kei inla,a gilo mite tawhhong kikhawlsak kei in.Amau’ anlimtehong duhgawhsak kei ta in. </VERS>
            <VERS vnumber="5"> Mipha pa kei hong vuasak inla,ahih hangin migiloteka lu sathau nilhsak kei in;bang hang hiam cih lehamau’ gitloh gamtatnatenakpitakin langpanginthu ka ngenngen hi.</VERS>
            <VERS vnumber="6"> Amaute, thu kisitinmawhsakna a thuak uh ciangin,Topa’ thute man hi,ci-in a thei ding uh hi.</VERS>
            <VERS vnumber="7"> Mi khat in suangpi khat sukhaminleitungah a thehthang gawp banginLeinuai’ kongvangahamau’ guhte kithehthang hi. </VERS>
            <VERS vnumber="8"> Ahih hangin Topa Pasian aw,nang kong muang tawntung a,nangmah kong bel hi.Tua ahih maninkei hong nusia kei in.</VERS>
            <VERS vnumber="9"> Amaute in kei hong siahna uh tehlop lesiatna bawlte’ thangzak paninkei hong kem in.</VERS>
            <VERS vnumber="10"> Kei ka suahtak khit cianginamau’ ngenthang sung mahahmigilote awksak in.</VERS>
        </CHAPTER>
        <CHAPTER cnumber="142">
            <VERS>Bawlsiatna pan Hot ding Ngetna a</VERS>
            <VERS vnumber="1"> 1ka kiko a,</VERS>
            <VERS vnumber="2"> Ama mai-ah ka lungkim lohna ka sung a,ama mai-ah ka haksatna teng ka gen hi.</VERS>
            <VERS vnumber="3"> Ka cih nading ka theih nawn loh ciangin,amah in ka mailam dinghong theihsak hi.Ka paina lampi-ah ka galte intehlop khat tawh kei hong siah uh hi.</VERS>
            <VERS vnumber="4"> Ka kiim ka pam khuadakinka en kawikawi a,ahih hangin kei hong huh dingkuamah om lo hi.Ka belh ding kuamah om lo a,kuamah in kei hong don lo hi. </VERS>
            <VERS vnumber="5"> 5Nang pen keima belh na hi a,a hingte’ leitangah keima tanh na hi hi,ka hong ci hi.</VERS>
            <VERS vnumber="6"> Ka kikona hong ngai in.Bang hang hiam cih leh nakpitakinkei hong kiniamkoih suk hi.Kei hong bawlsiate’ kiang panhong hon khia in.Bang hang hiam cih leh kei adinginamaute hatlua uh hi.</VERS>
            <VERS vnumber="7"> Thong sung panin kei hong la khia in.Tua ciangin nangma mite tawhkong phatkhawm ding uh hi.Bang hang hiam cih lehitna lianpi tawh kei tungah nong gamta hi.</VERS>
        </CHAPTER>
        <CHAPTER cnumber="143">
            <VERS>Hotkhiat ding Ngetna</VERS>
            <VERS vnumber="1"> Topa aw,ka thungetna hong za inla,kong thumnate hong ngai in.Na thumanna lena thutakna tawh kizui-inkei hong dawng in.</VERS>
            <VERS vnumber="2"> Na nasem pa, thu hong sit kei in.Bang hang hiam cih leh nangma mai-ahmihing a dik zo kuamah om lo hi. </VERS>
            <VERS vnumber="3"> Bang hang hiam cih lehgal in kei hong bawlsia-in hong zo gawp hi.Sauveipi lai-a a site bangina mial sungah hong tusak hi.</VERS>
            <VERS vnumber="4"> Tua ahih ciangin cih nadingka thei nawn kei a,ka lungtangah si teng nawn lo hi. </VERS>
            <VERS vnumber="5"> Hun luite ka phawk a,na sepsa khempeuh ka ngaihsunsun hi.Na khut in a sepsa nateka lung ngaingai hi.</VERS>
            <VERS vnumber="6"> Thu ngenin nang lamahka khutte ka hong zan a,lei keu in tui a duh banginnang ka hong duh hi. </VERS>
            <VERS vnumber="7"> Topa aw,kei hong dawng mengmeng in.Kei ka cimawh ta hi.Leihawm sung misite kiangaha paisukte tawh ka kibat loh nadinginkei kiang paninna maitang seel kei in.</VERS>
            <VERS vnumber="8"> Nang hong muang ka hih maninzingsang simin na itna kipkei hong phawksak in.Nangma tungahthu hong ngen ka hih maninka pai nading lampi hong hilh ta in. </VERS>
            <VERS vnumber="9"> Topa aw, ka langte’ kiang paninkei hong hon khia in.Nangmah a beel dingin ka hong tai hi.</VERS>
            <VERS vnumber="10"> Keima Pasian na hih maninnangma deih bangin a gamta dinginkei hong hilh in.Kei hong hehpih inla,lam phei-ah hong kha in. </VERS>
            <VERS vnumber="11"> Topa aw,nangma min na ngaihsutna-inkeima nuntakna hong kem in.Nangma thumanna tawh kituakinhaksatna panin hong pai khiatpih in.</VERS>
            <VERS vnumber="12"> Kei pen nangma nasem ka hih maninna itna kip tawh kituakinka galte khen khia inla,ka langte khempeuh susia in.</VERS>
        </CHAPTER>
        <CHAPTER cnumber="144">
            <VERS>Hotkhiat ding le Cihtheih nading Ngetna</VERS>
            <VERS vnumber="1"> Ka khutte galdona dingka khutmetegalkap nadingin a hilh,keimah a hong hu,Topa in thupha ngah tahen.</VERS>
            <VERS vnumber="2"> Amah pen ka suangpi leka munkip muanhuai,ka kulhpi le hong hon khia pa,ka lum le ka belh pa,ka nuai-ah mite a zopa ahi hi. </VERS>
            <VERS vnumber="3"> Topa aw, nangmah inna hong phawk tham dinginmi pen bang hi a,nangmah in na hong ngaihsut tham dinginmihing’ tapa bang ahi hiam?</VERS>
            <VERS vnumber="4"> Mi pen husan khat tawh kibang a,ama hunte pena tai dandan niliim tawh kibang hi. </VERS>
            <VERS vnumber="5"> Topa aw, na vanpite niamsak inla,hong paisuk in.Mualte lawng inla, meikhu suaksak in.</VERS>
            <VERS vnumber="6"> Khuaphialep phiasak inla,amaute kithehthangsak in.Na thaltangte lawn inla,amaute susia in.</VERS>
            <VERS vnumber="7"> A sangna mun paninna khut hong zan inla,tui lian lauhuaite legamdang mite’ vangliatna paninhong hon khia in.</VERS>
            <VERS vnumber="8"> A kam uh tawh zuauthu a gente lelimtakin kiciamnaa bawl khit ciang nangawninzuauthu maha gen lai vevete’ kiang pankei hong phel inla,hong hon khia ta in. </VERS>
            <VERS vnumber="9"> Pasian aw, la thak khat kong sak dinga,harp zangsawm khausai lasaknanang kong tum ding hi.</VERS>
            <VERS vnumber="10"> Kumpite tungah gualzawhna a piapa,na nasem David a hon khia pa na hi hi.</VERS>
            <VERS vnumber="11"> A gilo galte kiang paninkei hong hon inla,a kam uh tawh zuauthu a genlimtakin kiciamnaa bawl khit ciang nangawninzuau a gen lai vevegamdang mite’ khut sung pankei hong hon khia in. </VERS>
            <VERS vnumber="12"> Ka tapate uh a tangval lai-inkhang cingin a khauh mahmahsingkungte bang ta henla,ka tanute uh a nungak lai-inkumpi inn lamna dinga a kisuiinnkiu khuampite bang tahen.</VERS>
            <VERS vnumber="13"> Ka saalte uh a diminan nam khempeuh om ta henla,ka tuute uh a tultul a thenthen-ingamlakah suak tahen.</VERS>
            <VERS vnumber="14"> Ka kongzingte uhahcimawhin kikona om kei tahen. </VERS>
            <VERS vnumber="15"> Tua bang thupha a ngah mimi lungdam ahi hi.Topa pen amau’ Pasian ahi mite penmi lungdam ahi hi.</VERS>
        </CHAPTER>
        <CHAPTER cnumber="145">
            <VERS>Pasian’ Liatna le A Hoihna</VERS>
            <VERS vnumber="1"> Ka Pasian le ka Kumpipa aw,nangmah hong pahtawi-ina tawntungin nangma minkong phatphat ding hi.</VERS>
            <VERS vnumber="2"> Nisimin hong pahtawi-ina tawntungin nangma minkong phatphat ding hi.</VERS>
            <VERS vnumber="3"> Topa lian hi; nakpitakin phat ding hi a,ama liatna ngaihsut zawh ding hi lo hi. </VERS>
            <VERS vnumber="4"> A khang a khanginnangma nasepnate kiphatphat dinga,a vanglian na bawlnatekigengen ding hi.</VERS>
            <VERS vnumber="5"> Na liatna le na minthannaa lamdang nangma sepnateka lung ngaingai ding hi.</VERS>
            <VERS vnumber="6"> A vanglian nangma bawlnatemite in taangko ding uh a,nangma vangliatna mahkei zong ka pulak ding hi.</VERS>
            <VERS vnumber="7"> Amaute in nangma liatna,na minthanna gen khia-innangma thumannanakpitakin sa ding uh hi.</VERS>
            <VERS vnumber="8"> Topa dikin hehpihna nei a,heh hak mahmahinitna kip lianpi a nei hi.</VERS>
            <VERS vnumber="9"> Topa pen mi khempeuh tungah hoih a,a bawlsa khempeuh tungahhehpihna a nei hi. </VERS>
            <VERS vnumber="10"> Topa aw, nangma bawlsa khempeuh innangma tungahlungdamna hong ko ding uh a,na mi siangtho khempeuh innang hong phat ding uh hi.</VERS>
            <VERS vnumber="11"> Amaute in na kumpi gama minthanna thu gengeninna vangliatna thu sutsut ding uh a,</VERS>
            <VERS vnumber="12"> a vanglian nangma sepnate lena kumpi gam a hoihna, a minthannatemi khempeuh tungahkitheisak ding uh hi.</VERS>
            <VERS vnumber="13"> Nangma kumpi gam pena kip tawntung kumpi gam hi a,nangma uknakhang tawntungin a kip hi. A thuciamna khempeuh ahTopa thutak mahmah a,a gamtatna khempeuh ah zonghehpihna a nei ahi hi.</VERS>
            <VERS vnumber="14"> Topa in a puk mite khempeuh huh a,niamsakna a thuakte khempeuha sangtosak hi. </VERS>
            <VERS vnumber="15"> Nuntak husannaa nei khempeuhte’ mit innang hong en uh a,a hun a tun cianginamaute an na vak hi.</VERS>
            <VERS vnumber="16"> Nangmah in na khut na hong a,nuntak husannaa nei khempeuhte’ deihnaa kicingin na pia hi. </VERS>
            <VERS vnumber="17"> Topa pena sepna khempeuh ah thutang a,a gamtatna khempeuh ahhehpihna a nei hi.</VERS>
            <VERS vnumber="18"> Amah a sam mi khempeuh kiangahTopa nai om a,lungsim takpi tawha sam mi khempeuh kiangahamah nai om hi.</VERS>
            <VERS vnumber="19"> Amah a zahtakte’ deihnaa kicingin tungsak a,amaute’ kikona zong za-inamaute a hon khia hi.</VERS>
            <VERS vnumber="20"> Topa in amah a itte khempeuh kem a,ahih hangin migilo khempeuhamah in susia ding hi. </VERS>
            <VERS vnumber="21"> Topa ka phat tawntung ding hi.Mi khempeuh in a tawntunginama min siangtho phat ta uh hen.</VERS>
        </CHAPTER>
        <CHAPTER cnumber="146">
            <VERS>Pasian, Mite A Huh, A Lianpa</VERS>
            <VERS vnumber="1"> Topa phat un.Ke’n, Topa ka phat ding hi.</VERS>
            <VERS vnumber="2"> Ka hin laiteng Topa ka phat dinga,ka nuntak laiteng ka Pasian’ tungahphatnate ka sa ding hi. </VERS>
            <VERS vnumber="3"> Huhna a hong pia thei lo uliante ahi a,mi mawkmawkte ahi zonginmuang kei un.</VERS>
            <VERS vnumber="4"> A husanna a bei cianginlei-ah ciahkik uh a,tua ni mahmahina ngaihsutnate uh beita hi. </VERS>
            <VERS vnumber="5"> Jakob’ Pasian pen amah huhpa hi-in,ama Topa Pasian a muang mipami lungdam ahi hi.</VERS>
            <VERS vnumber="6"> Amah in van le lei,tuipi le tuate sungaha om khempeuh bawl a,a tawntungin thuman hi.</VERS>
            <VERS vnumber="7"> A kinengniam mite adinginthumanna sem khia a,gilkialte an a vak hi. Topa in thongkiate a khah khia hi.</VERS>
            <VERS vnumber="8"> Topa in mittawte khua a musak hi.Topa in niamsakna a thuak mitesangtosak a,Topa in thuman mite a it hi.</VERS>
            <VERS vnumber="9"> Topa in peemtate kem a,meigong numeite le pa nei lote a huh hi.Ahih hangin amah inmigilote’ vaihawmna a suksiatsak hi. </VERS>
            <VERS vnumber="10"> Zion aw, nangma Pasian Topa inkhang tawntungin uk ding hi.Topa phat un.</VERS>
        </CHAPTER>
        <CHAPTER cnumber="147">
            <VERS>Vanglian Pasian Phatna</VERS>
            <VERS vnumber="1"> Topa phat un.Bang hang hiam cih leheite’ Pasian’ tungahphatnate i sak ding hoih hi.Phatna sak ding nuam a,zong a kilawm ahi hi.</VERS>
            <VERS vnumber="2"> Topa in Jerusalem khuapi lam a,amah in a kinil khia Israel-tea kaikhawm hi.</VERS>
            <VERS vnumber="3"> Amah in lungsim kitamte damsak a,amau’ meimate a tuamsak hi. </VERS>
            <VERS vnumber="4"> Amah in aksite a phazah ding seh a,tua aksite amau min ciatin a sam hi.</VERS>
            <VERS vnumber="5"> Eite’ Topa lian a,ama vang lian mahmah hi.Amah in thu a theihtelna penngaihsut zawh ding hi lo hi.</VERS>
            <VERS vnumber="6"> Topa in a kisikcip mite laamto-in,migilote leilak a denna hi. </VERS>
            <VERS vnumber="7"> Topa tungah lungdamkohna la sa unla,laiza lasakna tawh eite’ Pasian’ tungahla ngaih sa un.</VERS>
            <VERS vnumber="8"> Amah in vanpite meiipi tawh tuamin,leitung adingin gun bawl a,mualte tungah lopa a posak hi.</VERS>
            <VERS vnumber="9"> Amah in ganhingte lea ham va-aknote an a vak hi.</VERS>
            <VERS vnumber="10"> Ama lungkimna leamah in nuam a saknate pensakol thahatna legalhangte’ hang hi lo hi.</VERS>
            <VERS vnumber="11"> Amah a zahtak mite leama itna kip a muangte tungahTopa a lungkim hi. </VERS>
            <VERS vnumber="12"> Jerusalem khuapi aw, Topa phat in.Zion aw, nangma Pasian phat in.</VERS>
            <VERS vnumber="13"> Bang hang hiam cih leh amah inna kulhkongpi zawlte tosak a,nangma mite thupha hong piaksak hi.</VERS>
            <VERS vnumber="14"> Amah in na gam sungah kilemna bawl a,mangbuh hoih pente tawhnang hong gilvahsak hi. </VERS>
            <VERS vnumber="15"> Amah in thu hong pia a,ama thu manlanginleitung hong tungsuk hi.</VERS>
            <VERS vnumber="16"> Amah in tuumul banginvukkhal hong pia a,vut bangin vukpak hong thehthang hi.</VERS>
            <VERS vnumber="17"> Amah in suangtum bangintuikhalte hong lawn khia hi.Tua a votnakua in thuakzo ding ahi hiam?</VERS>
            <VERS vnumber="18"> Amah in thu pia-in tuate tuisuak hi.Amah in a huih nungsak a,tuite a luang hi. </VERS>
            <VERS vnumber="19"> Amah in Jakob tungah ama thu gen a,Israel tungah ama ngeina kipte leama biakna ngeina kipte a gen hi.</VERS>
            <VERS vnumber="20"> Amah in tua bangin minam dangkhat peuhpeuh tungah bawl ngei lo hi.Amaute inamah biakna ngeina kipte thei lo uh hi.Topa phat un.</VERS>
        </CHAPTER>
        <CHAPTER cnumber="148">
            <VERS>A Kipiangsak Khempeuh in Topa Phat ding</VERS>
            <VERS vnumber="1"> Topa phat un.Vantung panin Topa phat unla,a sangna panin amah phat un.</VERS>
            <VERS vnumber="2"> Ama vantungmi khempeuh aw,amah phat un.Ama mihonte khempeuh aw,amah phat un. </VERS>
            <VERS vnumber="3"> Ni le kha aw, amah phat un.A taang aksi khempeuh aw,amah phat un.</VERS>
            <VERS vnumber="4"> Van sangpen te le vantung a om tuite aw,amah phat un. </VERS>
            <VERS vnumber="5"> Topa’ minamaute phatsak un.Bang hang hiam cih lehamah in thu pia a, amaute a piang hi.</VERS>
            <VERS vnumber="6"> Amaute a tawntung a om dinginamah in kipsak a,a palsat loh ding uh thupiaknaamah in a bawl hi. </VERS>
            <VERS vnumber="7"> Leitung panin Topa phat un,no gulpi liante le tuipi thuk khempeuh,</VERS>
            <VERS vnumber="8"> mei le gial, tuikhal le vuk,ama thupiakna a mang huihpi! </VERS>
            <VERS vnumber="9"> Amah phat un,no mual liante le mual neute khempeuh,gah a nei singkungte letaamtak singkung khempeuh!</VERS>
            <VERS vnumber="10"> Gamsate le innsate khempeuh,a bokvak ganhingte lea leeng vasate khempeuh! </VERS>
            <VERS vnumber="11"> No leitung kumpite lemihing khempeuh,leitung uliante lethukhente khempeuh!</VERS>
            <VERS vnumber="12"> Nungakte le tangvalte,teeksiate le naupangte aw,amah phat un. </VERS>
            <VERS vnumber="13"> Topa’ min phat un.Bang hang hiam cih lehamah bek a minlian hi a,ama minthanna penleitung le vantung sanginsang zaw lai hi.</VERS>
            <VERS vnumber="14"> Amah in ama mite thahatsak a,ama mi siangthote khempeuh,ama mai-ah a om Israel-te khempeuh inamah phat uh hi.Topa phat un.</VERS>
        </CHAPTER>
        <CHAPTER cnumber="149">
            <VERS>Israel in Topa Phat Hen</VERS>
            <VERS vnumber="1"> 1A thuman mite’ kikhopna sungahamah phatna sa un.</VERS>
            <VERS vnumber="2"> Amah a Bawlpa tungahIsrael lungdam henla,amau’ Kumpipa’ tungahZion mite kipak tahen.</VERS>
            <VERS vnumber="3"> Lamna tawh amah phat unla,khuang le laiza lasakna tawhama tungah la ngaih sa un.</VERS>
            <VERS vnumber="4"> Bang hang hiam cih leh ama mite tungahminiamte gualzo sakin a pahtawi hi.</VERS>
            <VERS vnumber="5"> A gualzawhna uhahthuman mite lungdamin diang uh henla,ama mai-ah khukdininnuamna la sa uh hen.</VERS>
            <VERS vnumber="6-9"> Minam dangte tungahphu la-in gim a pia ding,a kumpite uh sikkhau tawh henina miliante uh sikkol a bulh ding,a kigelhsa thukhenna banginamaute tungah a sem khia dinginlangnih a hiam namsau a tawi kawmunPasian phatin awng ta uh hen.Hih penPasian’ mite’ gualzawhna ahi hi.</VERS>
        </CHAPTER>
        <CHAPTER cnumber="150">
            <VERS>Topa Phat Un</VERS>
            <VERS vnumber="1"> Topa phat un.Ama biakinn sungahPasian phat unla,ama vangliatna munvantungah amah phat un.</VERS>
            <VERS vnumber="2"> A vanglian ama sepnate hanginamah phat unla,a liat mahmahna tawh kituakinamah phat un. </VERS>
            <VERS vnumber="3"> Peengkul aw tawh amah phat unla,githa lasakna leharp lasakna tawh amah phat un.</VERS>
            <VERS vnumber="4"> Khuang le lamna tawhamah phat unla,khausai lasaknate letamngai tawh amah phat un.</VERS>
            <VERS vnumber="5"> Daltuahte tawh amah phat unla,nakpitakin a gingdaltuahte tawh amah phat un.</VERS>
            <VERS vnumber="6"> Husang thei khempeuh inTopa phat un.Topa phat un.</VERS>
        </CHAPTER>
    </BIBLEBOOK>
    <BIBLEBOOK bnumber="20" bname="Paunak" bsname="Prov">
        <CHAPTER cnumber="1">
            <VERS vnumber="1"> David’ tapa, Israel kumpi Solomon’ paunakte:</VERS>
            <VERS vnumber="2"> Mite in pilna le thuhoihtea phawk theih nading,khiatna thuk a nei kammaltea theih theih nading.</VERS>
            <VERS vnumber="3"> A hoihin a pil gamtat theih nading,thuman, thutang, a kilawmina gamtat theih nading.</VERS>
            <VERS vnumber="4"> Thu thei nai lote in a theih nading,khangnote inpilna le thu ngaihsut theihnaa ngahna ding.</VERS>
            <VERS vnumber="5"> Mi ciimsate ciimsak semsemin,mi pilsate pilsak semsemin,</VERS>
            <VERS vnumber="6"> paunakte le thugentehnatehoihtakin thei-in,mipilte’ kampau lea thugente uh a theih nading ahi hi.Hanthotna le Hilhkholhna</VERS>
            <VERS vnumber="7"> Topa zahtakna in pilna kipatna hi a,mihaite in pilna le thuhilhnadon lo uh hi. </VERS>
            <VERS vnumber="8"> Ka ta aw, na pa’ hong thuhilhnahoihtakin zui inla,na nu’ hong thugente ngai in.</VERS>
            <VERS vnumber="9"> Tua thuhilhnate inna gamtat hong hoihsak dinga,kizepna lukhu le kizepna khi banginhong etlawmsak ding hi. </VERS>
            <VERS vnumber="10"> Ka ta aw, mihoih lote innang hong zol ciangin,amau’ zolna zui kei in.</VERS>
            <VERS vnumber="11"> Amaute in, “Hong pai in,mi khatpeuh va that ni!Mi ommuang khat va muansuam ni!</VERS>
            <VERS vnumber="12"> I muh tungin a cidam,a hing kimlai hinapi,i suk khit ciangin a sisa hi ding!</VERS>
            <VERS vnumber="13"> Na a manpha a namkimin i sut dinga,tua bang nate i inn dimin i nei ding hi.</VERS>
            <VERS vnumber="14"> Kote tawh hong kipawl lecin,i ngah khempeuhi hawm ding hi,”hong cih uh hangin ut kei in. </VERS>
            <VERS vnumber="15"> Ka ta aw,tua bang mite tawh kikhawl kei inla,amaute kiang panin kihem khia in.</VERS>
            <VERS vnumber="16"> Amaute a sia-in gamta nuam vanvan uh a,mi thah ding lamsanghaksa sa het lo uh hi.</VERS>
            <VERS vnumber="17"> I matnop vasate’ muhtangpi-in,i siahna ngenthang zaak leenga mawkna ahi hi.</VERS>
            <VERS vnumber="18"> Ahi zongin mite inamau’ awkna ding mah thang siah uh a,kuamah dang awk loin,amau mah hai awk uh hi.</VERS>
            <VERS vnumber="19"> Zawhthawh thu tawhmi’ na a sutte in sihlawh tawntung zaw a,hih bangin a gamtate intua bangmah tuak ngitnget hi.Pilna’ Hong Thumna</VERS>
            <VERS vnumber="20"> Ngai in! Kongzing lampi levan kizuakna phualpi-ahpilna hong kiko hi.</VERS>
            <VERS vnumber="21"> Khuapi kulhkongpi tual lemi a kikhopna mun khempeuh ahnakpitakin hong awng khia a, </VERS>
            <VERS vnumber="22"> “Mihaite aw, bang tanveihai omom nuam na hi uh hiam?Bang tanvei pilna thudon loinom ding na hi uh hiam?Pilna ngaihsutinnei ngei lo ding na hi uh hiam?</VERS>
            <VERS vnumber="23"> Kong thuhilhna hong ngai un;ka ngaihsutna kong gen dinga,ka theihna kong zasak ding hi.</VERS>
            <VERS vnumber="24"> Keimah in note hong samsam napi-innong ngai nuam kei uh a,ka khut hong vanvan napi-inkuamah in nong thudon kei uh hi.</VERS>
            <VERS vnumber="25"> Ka thugente khempeuhhong thudon loin,kong tainate khempeuhhong mang nuam lo na hih manun,</VERS>
            <VERS vnumber="26"> lungkhamna na tuah uh cianginkong nuihsan lel dinga,launa na tuah uh cianginkong thusim kei ding hi.</VERS>
            <VERS vnumber="27"> Lungkhamna inhuihpi’ nawk banginnote hong nawk gawpin,pingpei’ pei banginnote hong pei gawpin,lungkhamna le sinkhamnana tuah uh ciangin kong don kei ding hi.</VERS>
            <VERS vnumber="28"> Tua bang hun cianginkei nong sam ding uh a,ahi zongin kong dawng kei ding hi.Limtakin kei nong zong ding uh a,ahi zongin koimahahnong mu kei ding uh hi.</VERS>
            <VERS vnumber="29"> Note in pilna na deih kei uh a,Topa na zahtak nuam kei uh hi.</VERS>
            <VERS vnumber="30"> Ka thugente na deih kei uh a,kong thuhilhnangai nuam lo na hih manun,</VERS>
            <VERS vnumber="31"> na gamtatna bangun na thuak ding uh a,nomau’ gamtatna mah innote hong gimsak ding hi.</VERS>
            <VERS vnumber="32"> Bang hang hiam cih leh thu thei lote inpilna a don loh manun sihlawh uh a,mihaite in lunghihmawhnaa neih loh manun siatlawh uh hi.</VERS>
            <VERS vnumber="33"> Ahi zongin ka thugenna a ngaite inlungnopna ngah ding uh a,launa nei loin nuamtakinom hithiat ding uh hi,”a ci hi.</VERS>
        </CHAPTER>
        <CHAPTER cnumber="2">
            <VERS vnumber="1"> Ka ta aw, kong hilhte thei inla,kong gente mangngilh kei in.</VERS>
            <VERS vnumber="2"> Pilna thute limtakin ngai inla,na theihtel zawh nadingin hanciam in.</VERS>
            <VERS vnumber="3"> Thu theih nading hanciam takpi inla,thu muhna ding hahkat takpi in.</VERS>
            <VERS vnumber="4"> Ngun, ahih kei leh a kiseelsum manpha zon bangin,hahkatin pilna zong in.</VERS>
            <VERS vnumber="5"> Tua hileh,Topa zahtakna thu na thei dinga,Pasian na theitel ding hi.</VERS>
            <VERS vnumber="6"> Bang hang hiam cih lehpilna a piapa pen Topa hi a,amah pen pilna le siamnaa hilh pa ahi hi.</VERS>
            <VERS vnumber="7"> Pasian in thuman mite pilna guan a,midikte a hu hi.</VERS>
            <VERS vnumber="8"> Amah in thutang mite cing a,amah a itte a kem hi. </VERS>
            <VERS vnumber="9"> Tua hileh thuman le thutanga hoih le a kilawm na thei ding hi.</VERS>
            <VERS vnumber="10"> Tua ciangin mipil na suak dinga,na pilna hangin nuam na sa ding hi.</VERS>
            <VERS vnumber="11"> Na thungaihsut theihna lena thutelna in nangmah hong hu-in,</VERS>
            <VERS vnumber="12"> a sia-in na gamtatkhak dinghong kem dinga,kampauna tawhbuaina a piangsak thei mi,</VERS>
            <VERS vnumber="13"> nuntakna manin a nungta lo,mawhna khuamial sungah a gamta,</VERS>
            <VERS vnumber="14"> a sia-in gamtat ding nuam a sa,a sia-a gamtatna-aha lungkim mahmah,</VERS>
            <VERS vnumber="15"> mi lungsim kawi,muan theih loh ding mite paninnang hong kem ding hi. </VERS>
            <VERS vnumber="16-17"> A pasal tungah citak loina pasal a nusia,Pasian’ mai-aha kiciamna a mangngilh,kam khum mahmah tawhnangmah zol ding a hanciam,numei paktatte paninhong cing ding hi.</VERS>
            <VERS vnumber="18"> Tua nu’ inn-ah pai lecinsihna lampi a zui na hi a,misite gam a zuan na hi hi.</VERS>
            <VERS vnumber="19"> Tua bang numei tawhmawhna a bawl mite innuntak nuam neikik ngei lo uh hi.</VERS>
            <VERS vnumber="20"> Tua ahih maninmihoihte’ gamtat bangin na gamta dinga,thuman mite’ gamtatna na zui ding hi.</VERS>
            <VERS vnumber="21"> Bang hang hiam cih lehmi thuman, miginate,hih i leitungah teengin om ding uh a,</VERS>
            <VERS vnumber="22"> ahi zongin Pasian in leitung paninmigilote lawn khia-in,singkung zungbawh banginmawhneite bot khia ding hi.</VERS>
        </CHAPTER>
        <CHAPTER cnumber="3">
            <VERS vnumber="1"> Ka ta aw, kong thuhilhtemangngilh kei inla,kong thugente phawk tawntung in.</VERS>
            <VERS vnumber="2"> Kong thuhilhte inna khan hong sausak dinga,hong daupaisak ding hi.</VERS>
            <VERS vnumber="3"> Thumanna le cihtaknakhahsuah ngei kei inla,na ngawngah tuate okin,na lungtang tungah gelh in.</VERS>
            <VERS vnumber="4"> Tua hileh, Pasian’ mai le mite’ mai-ahmaipha ngahin na maa vang ding hi. </VERS>
            <VERS vnumber="5"> Na lungsim khempeuh tawhTopa muang inla,nang’ theihna suang kei in.</VERS>
            <VERS vnumber="6"> Na hihna khempeuh ah amah phawk in.Tua hileh lampi manamah in hong lak ding hi.</VERS>
            <VERS vnumber="7"> Nangmah a pilinkingaihsun tawm kei inla,Topa zahtakin a sia peel in.</VERS>
            <VERS vnumber="8"> Tua hileh nang adingindamna zatui tawh kibang dinga,na meimate hong damsakinna natnate hong daisak ding hi.</VERS>
            <VERS vnumber="9"> Na neihsa le na anpalte tawhTopa zahtak in.</VERS>
            <VERS vnumber="10"> Tua hileh na ansaltean tawh kidim dinga,beel dimletinleenggahzu na nei ding hi. </VERS>
            <VERS vnumber="11"> Ka ta aw, Topa’ thuhilhnalimtakin ngai-in,hong tainate thudon in.</VERS>
            <VERS vnumber="12"> Bang hang hiam cih lehpa in a pahtak a tapaa thuhilh banginTopa in a it mite a thuhilh hi. </VERS>
            <VERS vnumber="13"> Pilna nei-in thu a thei mipa,a lungdam mi ahi hi.</VERS>
            <VERS vnumber="14"> Pilna nei leeng ngun sangin hoih zaw a,kham sangin zong manpha zaw hi.</VERS>
            <VERS vnumber="15"> A manpha pensuangmanpha nangawn sanginpilna manpha zaw lai a,mihingte’ deih theih na lakahtehpih theih ding om lo hi.</VERS>
            <VERS vnumber="16"> Pilna in khan hong sausak a,hauhna le pahtawina zonghong piathuah lai hi.</VERS>
            <VERS vnumber="17"> Pilna in nuntakna hong nuamsak a,lungmuang takin hong omsak den hi.</VERS>
            <VERS vnumber="18"> Pilna a nei mitea lungdam mi hi a,pilna a nei mitenuntakna singkung tawh kibang uh hi. </VERS>
            <VERS vnumber="19"> Topa in pilna tawh leitung bawl a,a theihtelna tawh vantung a bawl hi.</VERS>
            <VERS vnumber="20"> Ama pilna in guntuite luangsak a,meiite in leitungah guah zusak hi. </VERS>
            <VERS vnumber="21"> Ka ta aw,pilna le thu ngaihsut theihnalen tawntung inla,cikmah cianginkhahsuah ngei kei in.</VERS>
            <VERS vnumber="22"> Tuate pen nang adinginnuntakna hi dinga,na hoih nadingin kizepna hi ding hi.</VERS>
            <VERS vnumber="23"> Tua hileh lungmuang takinna nungta dinga,pukna ding thu bangmah om lo ding hi.</VERS>
            <VERS vnumber="24"> Launa om loinnuamtakin na lum dinga,zan tawntung lungmuang takinna ihmu thei ding hi.</VERS>
            <VERS vnumber="25"> Migilote tungah huihpi banginsiatna a tun ciangin,nang na lunghihmawhna dingbangmah om lo ding hi.</VERS>
            <VERS vnumber="26"> Bang hang hiam cih lehTopa in a muanhuai-innang hong kem dinga,siatna hong tuaksak lo ding hi. </VERS>
            <VERS vnumber="27"> Na hihzawh ding ahih naklehmidangte’ kitangsapna huh tawntung in.</VERS>
            <VERS vnumber="28"> Na vaihawmsak theih pah dingthute ahih nakleh,zing ciangin hong paikik in,ci-in a hun sotto kei in.</VERS>
            <VERS vnumber="29"> Nangmah hong muanginnangma nai-ah a hong teeng na veengpa,gim a ngahna dingbangmah vaihawm kei in.</VERS>
            <VERS vnumber="30"> Nangma tungah siatnabangmah a hong bawl lo,mi khatpeuh tawhthu om lopi-in kimawk tot kei in.</VERS>
            <VERS vnumber="31"> A ngongtat thei mite engkha kei inla,amau’ gamtat bangin gamtakha kei in.</VERS>
            <VERS vnumber="32"> Bang hang hiam cih lehTopa in a sia-in a gamtate mudah a,thuman mite beka pawlpih dingin a la hi.</VERS>
            <VERS vnumber="33"> Topa in migilote’ inn sung samsia a,thuman mite’ inn sung thupha a pia hi.</VERS>
            <VERS vnumber="34"> Amah in mi kihisaktebangmahin sim lo a,a kiniamkhiatte tungahmaipha a pia hi.</VERS>
            <VERS vnumber="35"> Mipilte in minphatna lepahtawina ngah ding uh a,mihaite in maizumna lemindaina ngah ding uh hi.</VERS>
        </CHAPTER>
        <CHAPTER cnumber="4">
            <VERS vnumber="1"> Tate aw, na pa uh’hong hilhnate ngai unla,thu na teltheih nadingunlimtakin ngaihsun un.</VERS>
            <VERS vnumber="2"> Bang hang hiam cih lehkong hilh thute thuhoih ahi hi.Kong hilhte khempeuhlimtakin ciamteh un.</VERS>
            <VERS vnumber="3"> Kei zong tapa khat neihsun ka hi a,naupangno khat ka hih lai-in</VERS>
            <VERS vnumber="4"> ka pa in thu hong hilh a,“Ka thugente ciamteh inla,mangngilh kei in.Kong gen bangin gamta in;tua hileh na nungta ding hi.</VERS>
            <VERS vnumber="5"> Pilna le thu ngaihsut theihnana neihna ding hahkat in.Kong gen thute mangngilh kei inla,hoihtakin ngaihsun in.</VERS>
            <VERS vnumber="6"> Pilna nusia kei in; tua hileh siatna paninnang hong hu ding hi.Pilna deih in; tua hileh lungmuang takinna om nadingin hong kem ding hi.</VERS>
            <VERS vnumber="7"> Pilna na ngahna dinga thupi masa pen hi a,na neih khempeuhna beilawh zongin na zon ding ahi hi.</VERS>
            <VERS vnumber="8"> Pilna deih in; mi lianin hong bawl ding hi.Limtakin pom in;pahtawina hong ngahsak ding hi.</VERS>
            <VERS vnumber="9"> Pilna in pahtawina le minthannanangma tungah hong tungsak ding hi,” hong ci hi. </VERS>
            <VERS vnumber="10"> Ka ta aw, ka thugente limtakin zui in.Tua hileh na khansau ding hi.</VERS>
            <VERS vnumber="11"> Na pil nading lampi kong hilh zo a,na gamtat zia ding kong gen zo hi.</VERS>
            <VERS vnumber="12"> Hoihtakin gamta lecinnang hong nawngkaisak zo dingbangmah om lo dinga,na tai hangin zongna pukkha kei ding hi.</VERS>
            <VERS vnumber="13"> Hong kihilhnate lencip inla,khahsuah kei in.Na nuntak nading ahih maninlimtakin zui in.</VERS>
            <VERS vnumber="14"> Migilote tawh kikhawl kei inla,amau’ gamtatnate zui kei in.</VERS>
            <VERS vnumber="15"> Amau’ gamtat bangingamta peuhmah ke’n!Gitlohna peel in!Paisan inla, na maban sem in.</VERS>
            <VERS vnumber="16"> Migilote in a sia khatpeuha sep mateng uh lum thei lo uh a,mi khatpeuh a suk zawh mateng uhihmu thei lo uh hi.</VERS>
            <VERS vnumber="17"> Gitloh gamtatna,annek bangin nuamsa uh a,ngongtatna, tui dawn bangina ngaihsun uh hi. </VERS>
            <VERS vnumber="18"> Ahi zongin thuman mite’ zuihlampi ahihlehsun dong a taang pha semsemzingsang khuavak tung tawh kibang hi.</VERS>
            <VERS vnumber="19"> Migilote’ lampi ahihlehzan khuamial bangin mial a,amaute a tuksak,a suihkhakte nangawn mu thei lo uh hi. </VERS>
            <VERS vnumber="20"> Ka ta aw, ka thugente don inla,ka kammalte ngai in.</VERS>
            <VERS vnumber="21"> Na kiang panin pai khiasak kei inla,na lungsimah ciamteh in.</VERS>
            <VERS vnumber="22"> Bang hang hiam cih lehtua thu a zuite innuntakna le cidamna-in a nei uh hi.</VERS>
            <VERS vnumber="23"> Na lungsim ngaihsutnatenuntakna nak hi a,na neihsa a manpha pen banginna kep ding ahi hi.</VERS>
            <VERS vnumber="24"> A man lo thu gen ngei kei inla,zuauthu le a kiza khial thei dingkammalte zang het kei in.</VERS>
            <VERS vnumber="25"> Kisuanna nei hetloin om liuliau inla,maizumin kuncip kei in.</VERS>
            <VERS vnumber="26"> Na khatpeuh na sepna thu theitel in.Tua hileh na nasep peuhpeuhmaavang ding hi.</VERS>
            <VERS vnumber="27"> Siatna peelin a manin gamta inla,thuman lampi paninthemcik zong pialkha kei in.</VERS>
        </CHAPTER>
        <CHAPTER cnumber="5">
            <VERS vnumber="1"> Bawl loh ding HilhkholhnaKa ta aw,ka pilna le ka thumuhnate,limtakin ngai-in hong za in.</VERS>
            <VERS vnumber="2"> Tua hileh a kilawminna gamtatzia ding na thei dinga,na kampaunate inna pil lamtak hong kilangsak ding hi.</VERS>
            <VERS vnumber="3"> Numei paktatte’ kampaukhuaizu bangin khum mahmahina thugente uh a neel dakdak hangin,</VERS>
            <VERS vnumber="4"> a tawpna-ahlungkhamna le natna sim lohnangma tungahbangmah dang hong guan lo hi.</VERS>
            <VERS vnumber="5"> Amah in sihna gamahnang hong paipih dinga,ama tot lampi pensihna mun tunna lampi ahi hi.</VERS>
            <VERS vnumber="6"> Nuntakna lampi-ah amah om lo a,nang na phawk loh hanginamah lam pialin a vakvai ahi hi. </VERS>
            <VERS vnumber="7"> Tate aw, tu-in ka thugentelimtakin hong ngai unla,ka thugente mangngilh kei un.</VERS>
            <VERS vnumber="8"> Tua bang numei tawh kinehkha kei unla,a inn gei nangawnah paikha kei un.</VERS>
            <VERS vnumber="9"> Tua bang na hih kei uhlehna min hoihna teng uhmidang tungah tung dinga,hehpihna a nei lo mite’ khutlum tawh na khansih ding uh hi.</VERS>
            <VERS vnumber="10"> Khualmite in na neihsa teng uh la dinga,na sepsa khempeuh uhmidangte in ngah ding uh hi.</VERS>
            <VERS vnumber="11"> Na sih kuan uh cianginthumin na tau ding uh a,gawngin na guhguak bekunna om ding uh hi.</VERS>
            <VERS vnumber="12"> Tua ciangin, “Bang hanginthu thei hoh lo a,hong kihilhnamang hoh lo ka hi hiam?</VERS>
            <VERS vnumber="13"> Kei hong hilh siate’ thuka mang nuam kei a,amau’ hong hilhnate ka don keikha hi.</VERS>
            <VERS vnumber="14"> Tua ahih manin tu-in ka cimawh vat a,mi’ mai-ah ka min a sia hi,”na ci ciat ding uh hi. </VERS>
            <VERS vnumber="15"> Na zi’ tungah citak inla,amah bek itin nei in.</VERS>
            <VERS vnumber="16"> Pasal dang tawh va vakzau-inkongzing lakah va mawhkha ding hi.</VERS>
            <VERS vnumber="17"> Na zi pen nangma ading bek hi a,midangte tawhna neihkhawm ding hi lo hi.</VERS>
            <VERS vnumber="18"> Tua ahih cianginna zi tawh lungkim inla,na teenpih numei tawh lungdam in.</VERS>
            <VERS vnumber="19"> A it-huai a ngaihbaanginngaihsun tawntung inla,ama ngaihbaanna tawh lungdamin,ama hong itna tawh lungkim in.</VERS>
            <VERS vnumber="20"> Ka ta aw, bang hanginnumei dang lunggulh dinga,numei dangte’ ngaihbaannaiplah ding na hi hiam?</VERS>
            <VERS vnumber="21"> Bang hang hiam cih leh Pasian inna gamtatna khempeuh hong mu a,na paina khempeuh ahnang hong en kawikawi hi.</VERS>
            <VERS vnumber="22"> Migilo pa’ mawhna thangzak bang hi a,ama mawhna thang sung mahahamah a awk hi.</VERS>
            <VERS vnumber="23"> Ama pumpi ki-uk zo lo ahih maninamah in sihlawh a,ama hailuatna inhankhuk sung a tun hi.</VERS>
        </CHAPTER>
        <CHAPTER cnumber="6">
            <VERS vnumber="1"> Ka ta aw, na lawmte khatpeuh insum leitawi a lak ciangina loh zawh kei lehama tangin a lohsak dinginkam na ciamkha hiam?</VERS>
            <VERS vnumber="2"> Na kampauna hangin nang hong kimanin,na thuciamna hangin na awkkha hiam?</VERS>
            <VERS vnumber="3"> Ka ta aw, tua bang na hih khak leh,tua mipa’ khut sungah a om na hi hi.Na suahtak theih nadinginmanlangin a kiangah pai inla,hong khah nadinginama kiangah thum in.</VERS>
            <VERS vnumber="4"> Ihmumu kei inla,om mawkmawk kei in.</VERS>
            <VERS vnumber="5"> Sabeng pa’ kiang panin a suahtak nadinginsakhi a tai bangin,thangah a awk vasa a kitom banginna suahtak nadingin hanciam in. </VERS>
            <VERS vnumber="6"> Thadahpa aw, miksite kiangah pai inla,amau’ nuntakzia va en in.</VERS>
            <VERS vnumber="7"> Amaute in a uk ding le a makai dingkuamah nei lo napi-in,</VERS>
            <VERS vnumber="8"> khuakhal sungin a nek ding uh,tuk hun sungin kaikhawm khol uh hi.</VERS>
            <VERS vnumber="9"> Thadahpa aw, bang tanvei lumlum dinga,cik ciangin tho khia ding na hi hiam?</VERS>
            <VERS vnumber="10"> Tawmkhat sung mengme lai ning,na cih kikalin</VERS>
            <VERS vnumber="11"> zawnna le cihmawhna inmigilo gutate banginnang hong su gawp pak ding hi. </VERS>
            <VERS vnumber="12"> Miginalo pa, a gilo pa,thuzuau genin vak kawikawi a,</VERS>
            <VERS vnumber="13"> nang hong khemnop manina mitheek hong pia-in,a khe tawh hong su-ina khut tawh hong khoih hi.</VERS>
            <VERS vnumber="14"> A lungsimah thusia bekbekngaihsun niloh a,a omna peuhah buaina a piangsak hi.</VERS>
            <VERS vnumber="15"> Tua ahih manin theih kholh lohinama tungah lungkhamna tung dinga,bawlkikzawh nawn loh donginsiatna ngah ding hi. </VERS>
            <VERS vnumber="16"> Topa in a muhdah,a khahkhong ngei loh ding,thu guk, tua zah bek hi lo,thu sagih tak om a, tuate pen</VERS>
            <VERS vnumber="17"> kihihsakna,zuauthu genna,mawhnei lo mi thahna,</VERS>
            <VERS vnumber="18"> thusia bawl ding ngaihsutna,gamtatsiat ding a manlangte,</VERS>
            <VERS vnumber="19"> zuauthu gen teci man lote,le kitotna a piangsakteahi hi.Nulepa Mawhna Bawl loh ding Hilhkholhna</VERS>
            <VERS vnumber="20"> Ka ta aw,na pa’ hong gen bangin gamta inla,na nu’ hong thuhilhnatemangngilh kei in.</VERS>
            <VERS vnumber="21"> Amau’ hong thugentephawk tawntung inla,na lungsimah ciamteh niloh in.</VERS>
            <VERS vnumber="22"> Tua thute in na paina peuhahlam hong lak dinga,zanin na ihmut kalinnang hong cing dinga,sunin na hah sunginna gamtatna ding hong hilh ding hi.</VERS>
            <VERS vnumber="23"> Bang hang hiam cih lehthukham le a hilhnate pena taang mahmah khuavak bang hi a,khalna le hilhnate pennuntakna ding lampi hi a,</VERS>
            <VERS vnumber="24"> mi’ zi tawhna mawh loh nadingin nang hong kemin,kam khum zangin a hong zolnumei ginalote kiang paninnang hong hu ding hi.</VERS>
            <VERS vnumber="25"> Amau’ melhoihna iplahkha kei inla,amau’ hong zawlmitnakhenglahkha kei in.</VERS>
            <VERS vnumber="26"> Bang hang hiam cih leh anlum khat tawhnumei paktat khat kingah zo a,ahi zongin numei tawh mawhna innuntakna bup siasak hi. </VERS>
            <VERS vnumber="27"> Na ang sungah meikuang pom lecinna puan kaang loin om ding ahi hiam?</VERS>
            <VERS vnumber="28"> Mei-am tungtawnin pai lecinna khe kaang loin om ding ahi hiam?</VERS>
            <VERS vnumber="29"> Tua mah bangin mi’ zi tawh a mawhte ingimna thuak ding uh a,tua bang a gamta peuhmah ingimna thuak ding uh hi.</VERS>
            <VERS vnumber="30"> A gilkial a cimawh mi khat inna a guk ciangin,midangte in mawhsak lua lo napi,</VERS>
            <VERS vnumber="31"> amah kiman leh a zah sagihin kilohsak a,a neih khempeuh a piak kul hi.</VERS>
            <VERS vnumber="32"> Ahi zongin numei tawh a mawhte penthu ngaihsun thei lo mi hi a,amau le amaua kisusiatawm ahi uh hi.</VERS>
            <VERS vnumber="33"> Mawhna a bawl mi insat gawpna thuak dinga,a min sia-in mindai paisuak ding hi.</VERS>
            <VERS vnumber="34"> A numei’ pasal a heh zawk theih nadingthudang om nawn lo a,a heh thukna-ahkhawl hun cih nei thei lo hi.</VERS>
            <VERS vnumber="35"> Amah in sumlepai sang nuam vet lo a,letsong tampi piakna ina hehna damsak zo lo hi.</VERS>
        </CHAPTER>
        <CHAPTER cnumber="7">
            <VERS vnumber="1"> Ka ta aw, ka thugente ciamteh inla,kong sawl thute khempeuhmangngilh ngei kei in.</VERS>
            <VERS vnumber="2"> Kong gen bangin gamta lecinna nungta ding hi.Kong thuhilhte,na mitnauta bangin hoihtakin kem in.</VERS>
            <VERS vnumber="3"> Kong hilhnate kem tawntung inla,na lungtang tungah gelh in.</VERS>
            <VERS vnumber="4"> Pilna na sanggamnu dingin nei inla,thumuhna na lawm it pen dingin nei in.</VERS>
            <VERS vnumber="5"> Tua hileh midangte’ zi tungahna khialhkhak loh nading,kam khum tawh a hong zolnumei ginalote tawhna khialhkhak loh nadinginhong hu ding hi. </VERS>
            <VERS vnumber="6"> Khatvei, ka omna inn-ah,ka tawlet panin ka khuadak a,</VERS>
            <VERS vnumber="7"> bangmah a phawk nai lotangval honkhat lakah,tangval thu thei lo khat,ka lim muhkha hi.</VERS>
            <VERS vnumber="8"> Lamdungah amah a vak laitakin,tua bang numei paktat a omnainn gei khatah va paikha a,</VERS>
            <VERS vnumber="9"> tua hun pen nitak nitum khit zawh,khuamui hun laitak ahi hi.</VERS>
            <VERS vnumber="10"> Tua numei innumei paktatte’ puansilh ngeitea silh kawmin ngimna khat tawhtua tangval na dawntuah hi.</VERS>
            <VERS vnumber="11"> Tua numei pen maizumna mel thei loina hang mahmah hi a,lamdung tengah vak tawntung hi.</VERS>
            <VERS vnumber="12"> Mihon omna van zuakna phual,lamdung citeng, kongkiu khatpeuhahmi ngakin om niloh hi.</VERS>
            <VERS vnumber="13"> Tua numei in tangvalpathakhatin kawi-in tawp a,na maitai bawl mahmahinama kiangah,</VERS>
            <VERS vnumber="14"> “Tuni-in biakpiakna ka bawl a,nek ding sa tampi ka nei hi.</VERS>
            <VERS vnumber="15"> Ka nekpih dingin nang ka hong zong a,tu-in kong mu petmah hi.</VERS>
            <VERS vnumber="16"> Ka lupna tungah a nop mahmah dingin,Egypt gam puan hoih penteka phah zo hi.</VERS>
            <VERS vnumber="17"> Myrrh paknamtui, aloes paknamtui,le sinnamon paknamtui tawh,ka lupna tung a namtui dinginka bawl khinta hi.</VERS>
            <VERS vnumber="18"> Hong pai in; zanthapai-in ki-itna bawlin,ang kikawmin lungnuam ni.</VERS>
            <VERS vnumber="19"> Bang hang hiam cih leh ka pasalkhual gamlapi-ah zin a,tu laitakin inn-ah om lo hi.</VERS>
            <VERS vnumber="20"> Amah in sum tampi keng a,nipikal nih bang matenghong tung lo ding hi,” a ci hi.</VERS>
            <VERS vnumber="21"> Tua ahih manin kam khumkam neel tawh amah zol a,tangvalpa in tua zolna a mang kha hi.</VERS>
            <VERS vnumber="22"> Tua ahih manin a kigo ding bawngtal ina sih nading mun a zuat bangin,sakhi in a awkna dingthang zuanin a dian laklak bangin,</VERS>
            <VERS vnumber="23"> thaltang in ama lungtanga khakna ding munah amah va pai hi.Vasa in a sih nading thang antaha bawh bangin va bawh a,a lauhuai sunga tun lamtak thei lo hi. </VERS>
            <VERS vnumber="24"> Ka tate aw, kei’ lam hong nga unla,ka thugente hong ngai un.</VERS>
            <VERS vnumber="25"> Tua bang numeite’ zolna mang kei unla,tua bangte tawh khialkha kei un.</VERS>
            <VERS vnumber="26"> Tua bang numei inmi tampi tak siasakin,sim zawh loh dingmi tampi’ sihna a piangsak hi.</VERS>
            <VERS vnumber="27"> Tua bang numei zuihna pensihna gam zuatna hi a,sih baihna ding lampi zuatna ahi hi.</VERS>
        </CHAPTER>
        <CHAPTER cnumber="8">
            <VERS vnumber="1"> Ngai un! Pilna in hong sam a,thungaihsut theihnahong kiko hi lo ahi hiam?</VERS>
            <VERS vnumber="2"> Lamdung mual tung tengah,lamka citeng mun khempeuh ah dinga,</VERS>
            <VERS vnumber="3"> khuapi lutna lampi gei-ah,mi omna kongpi tualah hong kiko a,</VERS>
            <VERS vnumber="4"> “Mi khempeuh tungah ka hong thum a,leitunga om mi khempeuhkong sam hi.</VERS>
            <VERS vnumber="5"> Ngaihsut kicing nai lote aw,na lungsim uh khanghamsak un.Mihaite aw, thu ngaihsun un.</VERS>
            <VERS vnumber="6"> Ngai un, thu manpha kong gen ding hi;ka gen khempeuh thuman vive ahi hi.</VERS>
            <VERS vnumber="7"> Ka thugente a man bekbek hi a,zuauthu ka deih kei hi.</VERS>
            <VERS vnumber="8"> Ka gen khempeuh ahi vive hi a,zuauthu, thukawi om hetlo hi.</VERS>
            <VERS vnumber="9"> Thungaihsun theite adingintelnop mahmah a,thu mu theite adinginsiang mahmah hi.</VERS>
            <VERS vnumber="10"> Ngun sangin kong thuhilhnatedeih zaw unla,kham hoih pen sanginthutheihna deih zaw un. </VERS>
            <VERS vnumber="11"> “Suangmanpha sanginpilna ahi keimah ka hoih zaw a,kei tawh na hong tehpih theih ding uha manpha dang om lo hi.</VERS>
            <VERS vnumber="12"> Pilna ahi keimah inthuthuk muh theihna ka nei a,thu a telin theihna lea kilawm ngaihsut theihna ka nei hi.</VERS>
            <VERS vnumber="13"> Topa zahtakna penthusia muhdahna hi a,kiphatsakna le kihihsakna,gamtatsia le thuzuau ka mudah hi.</VERS>
            <VERS vnumber="14"> Thu geelin ka sem khia a,thu theihtelna nei-in, kei ka thahat hi.</VERS>
            <VERS vnumber="15"> Kumpite in a gammite a ukna ding,mi ukte in ngeina mana zat theih nadinginkeimah in ka huh hi.</VERS>
            <VERS vnumber="16"> Leitung a om mi ukte khempeuh inkeima huhna bek tawh uk zo uh a,milian mi thupite inkeima huhna bek tawh vaihawm zo uh hi.</VERS>
            <VERS vnumber="17"> Kei hong itte ka it a,kei hong zong peuhmahte inhong mu uh hi.</VERS>
            <VERS vnumber="18"> Piakkhiat theih dinghauhna le minphatna,daupaina le ma tutsak zawhnaa kicingin ka nei hi.</VERS>
            <VERS vnumber="19"> Keima kiang panin na ngahte uhngun hoih pen sangin hoih zaw a,kham hoih pen sangin zonghoih zaw lai hi.</VERS>
            <VERS vnumber="20"> Thuman lampi ka zui a,thutang lampi ka tawn hi.</VERS>
            <VERS vnumber="21"> Kei hong itte ka hausak a,a inn dimin neihlelam ka pia hi. </VERS>
            <VERS vnumber="22"> “Topa in kei hong piangsak masa pen a,tangtawnga ama sep lak pana masa pen ka hi hi.</VERS>
            <VERS vnumber="23"> Tangtawng pek lai-in kei hong bawl a,leitung a om ma-inhong bawl masak pen ka hi hi.</VERS>
            <VERS vnumber="24"> Tuipite a om ma-in kei ka suakkhin a,kei’ suah hunin lui tuite om nai lo hi.</VERS>
            <VERS vnumber="25"> Mual liante a kibawl ma-inkei ka suakkhin a,mual neute a kibawl mapekinkei ka om khinta hi.</VERS>
            <VERS vnumber="26"> Leitung khempeuh a bawl ma,lei themkhat bek nangawna bawl mapekin kei ka om khinta hi.</VERS>
            <VERS vnumber="27"> Amah in vantung bawlintuipi kimkotahvanpi mong ding a bawl laitak,</VERS>
            <VERS vnumber="28"> amah in vantungah meiite kipsakintuipi tuinakte a bawl laitak,</VERS>
            <VERS vnumber="29"> tuipi tuite in ama cihna bana khengin a luan loh nadingthu a piak laitak ka om a,leitung bulpi a phuh laitakkei ka om hi.</VERS>
            <VERS vnumber="30"> Na geel siampa banginamah tawh kikhawlinkeimah pennisimin ama lungdamna ka hi a,ama kiang a om nuamsa-in,</VERS>
            <VERS vnumber="31"> leitungah ka lungdam a,mihingte lakah nuam ka sa hi. </VERS>
            <VERS vnumber="32"> “Tate aw, tu-inka thugen hong ngai unla,kong gente zui le-uhcinlungdamna na ngah ding uh hi.</VERS>
            <VERS vnumber="33"> Hong kihilhnate zui-in pilna ngah unla,thudon loin ommawk kei un.</VERS>
            <VERS vnumber="34"> Ka thugenna a ngai,nisimin ka kong gei-ah omin,ka inn-ah a ngak mipa inlungdamna ngah ding hi.</VERS>
            <VERS vnumber="35"> Kei hong mu mi in nuntakna a mu hi a,Topa’ mai-ah maipha ngah ahi hi.</VERS>
            <VERS vnumber="36"> Ahi zongin kei hong mu lo mi,a mahmah a kisusia hi a,kei hong mudah peuhmah,a si nuam ahi hi,” hong ci hi.</VERS>
        </CHAPTER>
        <CHAPTER cnumber="9">
            <VERS vnumber="1"> Pilna in a inn lam a,a innkhuampi sagih a phut hi.</VERS>
            <VERS vnumber="2"> Amah in pawi bawl dinginsa go-in leenggahzu khaih a,annekna ding sabuai a bawl hi.</VERS>
            <VERS vnumber="3"> Khua sung munsang khempeuh paninmi a sam dingina nasem numeite sawl a,</VERS>
            <VERS vnumber="4"> “Thu thei lote aw, hong pai un,”ci-in samsak a,mihaite kiangah,</VERS>
            <VERS vnumber="5"> “Hong pai unla, ka an huansa ne-in,ka bawlsa leenggahzu hong dawn un.</VERS>
            <VERS vnumber="6"> Thu thei lote taisanin khansau unla,pilna lampi zui un,” cisak hi. </VERS>
            <VERS vnumber="7"> Mihaite thuhilh lecinhong maizumsak dinga,migilote thuhilh lecinhong su gawp ding hi.</VERS>
            <VERS vnumber="8"> Mihaite thuhilh kei in;hong mudah ding uh hi.Mipilte thuhilh in;hong it ding uh hi.</VERS>
            <VERS vnumber="9"> Mipilte thuhilh lecinpil semsemna-in nei dinga,thuman mite thuhilh lecina thutheihna uh khang semsem ding hi. </VERS>
            <VERS vnumber="10"> Siangtho Pa theihna penthumuhna ahi hi.</VERS>
            <VERS vnumber="11"> Pilna in na khang hong khan dinga,na nuntakna hong sausak ding hi.</VERS>
            <VERS vnumber="12"> Pil lecin nangma phattuamna ding hi a,pilna don kei lecinnangma supna ding ahi hi. </VERS>
            <VERS vnumber="13"> Haina pen a kamtam,zumna mel a thei lo numei tawh kibang a,</VERS>
            <VERS vnumber="14"> ama kong gei-ah ahi a,a sang pen munah ahi zongin amah tu a,</VERS>
            <VERS vnumber="15"> ama kiang a nawkkha,amau’ nasep beka phawk kimlai mite kiangah,</VERS>
            <VERS vnumber="16"> “Thu thei lote aw, hong pai un,”ci-in samin, mihaite kiangah,</VERS>
            <VERS vnumber="17"> “Tui dawnsim, khumdiak a,an neksim, limdiak hi,” ci hi.</VERS>
            <VERS vnumber="18"> Tua lai-ah a paite a sihna thutua lai-ah a lutsatesihna gam thuk sungah a om khitna thu,a khemzawh mite inphawkkha lo uh hi.</VERS>
        </CHAPTER>
        <CHAPTER cnumber="10">
            <VERS vnumber="1"> Hihte pen Solomon’ paunakte ahi hi:Ta pil in a pa lungdamsak a,ta hai in a nu dahsak hi.</VERS>
            <VERS vnumber="2"> Thuman loin ngahna-ahphattuamna om lo a,thumanna insih nading pan hong hon hi.</VERS>
            <VERS vnumber="3"> Topa in mihoihte a gilkialin koih lo a,migilote a duh uh nesak lo hi.</VERS>
            <VERS vnumber="4"> Thadahna in zawnna hi a,thanuamna in hauhna hi.</VERS>
            <VERS vnumber="5"> A hunin an a lapa mipil hi a,anlak hunin a ihmu pa inmaizumna a ngah hi.</VERS>
            <VERS vnumber="6"> Mihoihte in thupha ngah a,migilote in thusia bekbek gen hi.</VERS>
            <VERS vnumber="7"> Mihoihte kiphawkphawk a,migilote kimangngilh pah hi.</VERS>
            <VERS vnumber="8"> Mipilte in thuhilhna mang a,a hai paute in lungkhamna tuak hi.</VERS>
            <VERS vnumber="9"> Thuman mite lungnuamin om hithiat a,thuman lote kiman hi.</VERS>
            <VERS vnumber="10"> Khialhna kimuhmawh bawlna inbuaina piangsak a,hang takin hilh ngamna innopna piangsak hi.</VERS>
            <VERS vnumber="11"> Mihoihte’ kampaute pennuntakna tuinak bang a,migilote in thusia bekbek gen uh hi.</VERS>
            <VERS vnumber="12"> Muhdahna in kitotna piangsak a,itna in mawhna khempeuh maisak hi.</VERS>
            <VERS vnumber="13"> Thungaihsun theite’ kam sungahpilna om a,mihaite’ nungzangahciangduai kinga hi.</VERS>
            <VERS vnumber="14"> Mipilte in a pilna uh behlapin,mihaite a pau cianginthusia tawh kizom pahpah hi.</VERS>
            <VERS vnumber="15"> Hauhna in mihaute hu a,zawnna in mizawngte siasak hi.</VERS>
            <VERS vnumber="16"> Mihoihte’ thaman nuntakna hi a,migilote’ thaman siatna ahi hi.</VERS>
            <VERS vnumber="17"> Kihilhna mannanuntak lampi zuihna hi a,hilhna man nop lohnalampi lauhuai zuihna ahi hi.</VERS>
            <VERS vnumber="18"> Mi a mudahte bek in zuauthu gen a,mi a gensiate mihai ahi hi.</VERS>
            <VERS vnumber="19"> Kam tam paute tampi khial a,pau ip theite mipil hi.</VERS>
            <VERS vnumber="20"> Mihoihte’ thugente nguntang bang a,migilote’ ngaihsutnate inbangmah man lo hi.</VERS>
            <VERS vnumber="21"> Mihoihte’ thugente inmi tampi nuamtuamsak a,mihaite in a hai sihpih uh hi.</VERS>
            <VERS vnumber="22"> Topa’ thupha in mite hausak a,dahna le gimna tawhpiakhawm lo hi.</VERS>
            <VERS vnumber="23"> Mihaite ingamtatsiat ding nuamsa uh a,thungaihsun theite inpil gamtatna nuamsa uh hi.</VERS>
            <VERS vnumber="24"> Migilote tungah a kihtaktak uh tung a,mihoihte in a deihdeih uh ngah uh hi.</VERS>
            <VERS vnumber="25"> Huihpi a nun cianginmigilote leen mang a,thuman mite lungmuanginom tawntung uh hi.</VERS>
            <VERS vnumber="26"> Leenggahtui thuk in ha kimsak a,meikhu in mit a siipsak bangin,mi thadah in a cial pa a nasak hi.</VERS>
            <VERS vnumber="27"> Topa zahtakna in khan sausak a,migilote khansih hi.</VERS>
            <VERS vnumber="28"> Mihoihte’ lametna lungdamna hi a,migilote’ lametna a hawmpi ahi hi.</VERS>
            <VERS vnumber="29"> Topa in midikte hu a,migilote a susia hi.</VERS>
            <VERS vnumber="30"> Midikte lungmuang takinom tawntung ding uh a,migilote in omna ding munngah zo lo ding uh hi.</VERS>
            <VERS vnumber="31"> Midikte in pilna thu gen uh a,thu hoih lo a gente’ leiiki-attan ding hi.</VERS>
            <VERS vnumber="32"> Midikte in a gen ding uh thuhoih thei a,migilote in thusia bekbek gengen uh hi.</VERS>
        </CHAPTER>
        <CHAPTER cnumber="11">
            <VERS vnumber="1"> Tawikhaina man lo a zangteTopa in mudah a,tawikhaina man a zangte tungahTopa lungkim hi.</VERS>
            <VERS vnumber="2"> Mi kiphasakte in minsiatnangahpak ding ahih manina hoihbekin om ding hoih zaw tham hi.</VERS>
            <VERS vnumber="3"> Midikte thumanin gamta uh a,migilote amau’ hoih lohna in susia hi.</VERS>
            <VERS vnumber="4"> Hauhna in sih nading paninhong hu thei lo a,thumanna inna sih ding hong hu thei hi.</VERS>
            <VERS vnumber="5"> Thumanna in midikte’ nuntaknaa nuam zaw-in piangsak a,migilote in amau’ gitlohna mahpuklawh uh hi.</VERS>
            <VERS vnumber="6"> Thumanna in midikte hon khia a,thuman lo mite inamau’ huaihamna mah awkpih uh hi.</VERS>
            <VERS vnumber="7"> Migilote a sih ciangina lametna teng uh tawh bei khawm a,hauhna suanna a mawkna a suak hi.</VERS>
            <VERS vnumber="8"> Lungkhamna a tuah loh nadingunmidikte kihu a,migilote tungahlungkhamna tung zaw hi.</VERS>
            <VERS vnumber="9"> Pasian a ngaihsun lo mite’ thugenna hanginmite in siatna thuak a,midikte’ pilna hanginmite in hotkhiatna ngah uh hi.</VERS>
            <VERS vnumber="10"> Midikte a tuahphat cianginkhua sungah lungdamna om a,migilote a sih ciangin zongkhua sungah lungdamin kikona a om hi.</VERS>
            <VERS vnumber="11"> Thuman mite’ omna hanginkhuapi a lian suak a,migilote’ kampauna hanginkhuapi a sia suak hi.</VERS>
            <VERS vnumber="12"> Simmawhna tawhmidang hopihna pen haina hi a,mipilte pau loin om dide hi.</VERS>
            <VERS vnumber="13"> Mi a gensiasiate tungahthusim kigen ngam lo a,a muanhuai mite’ tung bekahthusim kigen ngam hi.</VERS>
            <VERS vnumber="14"> Thulamlak ding a nei lomihingte kipuk uh a,thulamlak tampi neihna penlungmuanna ahi hi.</VERS>
            <VERS vnumber="15"> Midang khat’ leiba lohsak dingna kiciam leh na kisik ding hi.Tua bang thu-ah kihel kei lecinnang adingin hoih zaw hi.</VERS>
            <VERS vnumber="16"> A dik numei kizahtak a,a dik lo numei mindai hi.A thadah mi in sum nei ngei lo a,a hahkat mi in sum hau hi.</VERS>
            <VERS vnumber="17"> Migi lecin nang adingina hoih a bawl na hi a,gilo lecin nang mahmaha kigimsak na hi bek hi.</VERS>
            <VERS vnumber="18"> Migilote ina man nei taktak bangmah ngah lo a,thumanin a gamtate inpeel loin thaman hoih a ngah hi.</VERS>
            <VERS vnumber="19"> Thumanin gamtat dinga hanciamte nungta dinga,a sia-in a gamta teiteite si ding uh hi.</VERS>
            <VERS vnumber="20"> Topa in lungsim gilote mudah a,a manin a gamtate tungah a lungkim hi.</VERS>
            <VERS vnumber="21"> Migilote ingim a thuak hamtang nading,midikte gimna tawh a kipelhna dingteltakin thei in.</VERS>
            <VERS vnumber="22"> Thu a ngaihsun thei lonumei melhoih penvokpi muk a om kham nakbah tawhkibang lel hi.</VERS>
            <VERS vnumber="23"> Mihoihte’ deihnathuhoih tawh kizom tawntung a,migilote’ deihna a tun cianginmi khempeuh a heh hi.</VERS>
            <VERS vnumber="24"> Mi pawlkhat in sum zang ziahziah napi-inhau semsem uh a,mi pawlkhat cil mahmah napi,zawng semsem hi.</VERS>
            <VERS vnumber="25"> A cingh mite hau semsem dinga,midang a huhte inhuhna mah ngahkik ding hi.</VERS>
            <VERS vnumber="26"> An man khan ding ngakna-ina zuak nuam lote kisamsia a,leinop hunin a zuakpahte kiphat hi.</VERS>
            <VERS vnumber="27"> Thuhoih a hanciamte in pahtakna ngah a,siatna a hanciamte insiatna mah ngah hi.</VERS>
            <VERS vnumber="28"> Tuk lai-a singteh tam banginmidikte’ hauhna khang dinga,phalbi lai-a singteh pulh banginhauhna a suangte kiam ding uh hi.</VERS>
            <VERS vnumber="29"> A innkuan sung a ukkhial mitehawmsuak dinga,a haite pen mipilte’ silasuak tawntung ding hi.</VERS>
            <VERS vnumber="30"> Midikte a khansau a,migilote khansih hi.</VERS>
            <VERS vnumber="31"> Mihoihte hih leitungahthaman kipia ahihlehmigilo le mawhneitegimna kipia zaw kan ding hi.</VERS>
        </CHAPTER>
        <CHAPTER cnumber="12">
            <VERS vnumber="1"> Pilna a deihte,kithuhilh ding ut uh a,kitai ding ut lohna penhaina ahi hi.</VERS>
            <VERS vnumber="2"> Mihoihte in Topa’ maipha ngah a,siatna a gamtate amah in a mawhsak hi.</VERS>
            <VERS vnumber="3"> Gitlohna in lungmuanna piangsak lo a,thuman mite lungmuang takin om uh hi.</VERS>
            <VERS vnumber="4"> Zi hoih pena pasal’ minthanna le lungdamna hi a,a pasal a maizumsak zi pena pasal adingin a dam thei loguhnatna tawh kibang hi.</VERS>
            <VERS vnumber="5"> Thuman mite ina kilawm a kituakin hong bawl a,migilote bek in hong khem nuam hi.</VERS>
            <VERS vnumber="6"> Migilote’ thugentemi thahnopna bekbek hi a,midikte’ thugente inlauhuaina sunga om mite a hon khia hi.</VERS>
            <VERS vnumber="7"> Migilote in sihna tuakin cimang a,thuman mite nungta-in khang kizom hi.</VERS>
            <VERS vnumber="8"> Mipilte kiphatin kipahtawi a,mihaite kineu-et hi.</VERS>
            <VERS vnumber="9"> Nektawm ding nei lopi-inmilian bangin omna sanginnuntakna ding na seminmi mawkmawk hihna hoih zaw hi.</VERS>
            <VERS vnumber="10"> Midikte in a gannote hoihtakin don a,migilote in a gannote bawlsia hi.</VERS>
            <VERS vnumber="11"> Nakpi takin lo khote in an hau a,man nei lopi-in hun beisakna inhaina ahi hi.</VERS>
            <VERS vnumber="12"> Migilote’ belh munmuanhuai penleikhal bangin kitamzan a,mihoihte’ zung kip tawntung hi.</VERS>
            <VERS vnumber="13"> Migilote in a zuaugenna uh awkpih a,thuman mite buaina tawh kipelh hi.</VERS>
            <VERS vnumber="14"> Mite in kam hoih pauna hanginthaman ngah uh a,a sepna bangun zongthaman ngah uh hi.</VERS>
            <VERS vnumber="15"> Mihaite pen amau mahthuman kisa tawntung a,mipilte inmi’ thugenna ngai nuam uh hi.</VERS>
            <VERS vnumber="16"> Mihaite in a hehna uh langsakpah uh a,mipilte in a hehna uh ip zo hi.</VERS>
            <VERS vnumber="17"> Thuman mite in thu taktak mah gen uh a,zuau tecite in khemna thu bek gen uh hi.</VERS>
            <VERS vnumber="18"> Ngaihsun lo-a kampauna intem hiam bangin mi liamsak thei a,mipilte’ kampauna intua bang liamna damsak thei hi.</VERS>
            <VERS vnumber="19"> Thuman genna kip tawntung a,thuzuau genna tomno sung bekkimang hi.</VERS>
            <VERS vnumber="20"> Thusia ngaihsunte lungkham uh a,thuhoih vaihawmte lungdam uh hi.</VERS>
            <VERS vnumber="21"> Thuman mite tungah thusia tung lo a,migilote lungkhamna tawh kidim hi.</VERS>
            <VERS vnumber="22"> Topa in zuaugen mite mudah a,mi citakte tungah a lungdam hi.</VERS>
            <VERS vnumber="23"> Mipilte in a theihna uh im khinkhian a,mihaite in a haina uh pholaklak hi.</VERS>
            <VERS vnumber="24"> Mi thanuamte vanglian a,mi thadahte sila suak hi.</VERS>
            <VERS vnumber="25"> Lunghihmawhna inlungkhamna piangsak a,kampau hoih in mi lungdamsak hi.</VERS>
            <VERS vnumber="26"> Midikte in a gamtatna uh tel et a,migilote a gamtatna un lam pialsak hi.</VERS>
            <VERS vnumber="27"> Thadahte a tup tung ngei lo a,a thanuamte in a deih ngah hi.</VERS>
            <VERS vnumber="28"> Mi thumante’ gamtatna innuntakna piangsak a,mihaite’ gamtatna insihna piangsak hi.</VERS>
        </CHAPTER>
        <CHAPTER cnumber="13">
            <VERS vnumber="1"> Ta pil in a pa’ hilhna mang a,a kihisak mi ina khial min pua nuam lo hi.</VERS>
            <VERS vnumber="2"> Mihoihte ina kam siamna bangun thaman sang a,mizuaute pensiattat ding bek ut uh hi.</VERS>
            <VERS vnumber="3"> Pau a ki-ip zo mi in a nuntakna a hu hi a,a mawk paupau mi penamah a kisiasak tawm ahi hi.</VERS>
            <VERS vnumber="4"> Thadah mi in a deih ngah zo lo a,nasep hahkat mi ina deih khempeuh ngah zo hi.</VERS>
            <VERS vnumber="5"> Thuman mi in zuauthu deih lo a,a gilo mi in gensiatna lemindaina ding bek a pau hi.</VERS>
            <VERS vnumber="6"> Thumanna in midikte hu a,gitlohna pen mawhneite’ pukna ahi hi.</VERS>
            <VERS vnumber="7"> Mi pawlkhatte,zawng napi-in kihausak uh a,mi pawlkhatte,hau napi-in kizawngsak uh hi.</VERS>
            <VERS vnumber="8"> Mihau pa’ sum hauhna ina nuntakna tan khia zo a,mizawng pa in a kitatna dingbangmah nei lo hi.</VERS>
            <VERS vnumber="9"> Thuman mitekhuavak bangin taang lela a,migilotemeivak bangin mitpak hi.</VERS>
            <VERS vnumber="10"> Hilh ding ut lo, kihihsakna inkitotna bek piangsak thei a,hong kithuhilh ding utna pena hoih zaw ahi hi.</VERS>
            <VERS vnumber="11"> Ol takin hauhpaknaoltak mahin kiamkik pah a,haksapi-in hauhtohnakhangto semsem hi.</VERS>
            <VERS vnumber="12"> Lamet tun lohna in lungsim cinasak a,deihna tangtunna pen lungdamna ahi hi.</VERS>
            <VERS vnumber="13"> Thu kihilh ding ut lohna pensiat ding utna hi a,thu kihilhna zuihna penlungnopna ahi hi.</VERS>
            <VERS vnumber="14"> Mipilte’ thuhilhna pennuntakna tuinak bang hi a,sihna thang tawh kipelhna ahi hi.</VERS>
            <VERS vnumber="15"> Thungaihsut theihna maipha ngahna hi a,zuautatna in lungkhamna bek piangsak hi.</VERS>
            <VERS vnumber="16"> Thungaihsun theite pilna tawh gamta a,mihaite in a haina taangko hi.</VERS>
            <VERS vnumber="17"> Kamtai ginalo in mi lungkhamsak a,a citak thupuak pa inmi lungdamsakkik hi.</VERS>
            <VERS vnumber="18"> Thukihilhna a zui lo mi inzawnna le mindaina ngah a,thukihilhna a zui mi inminphatna le pahtawina a ngah hi.</VERS>
            <VERS vnumber="19"> Deihna ngahna in lungsim nuamsak a,siat gamtatna paninmihaite pial khia nuam lo hi.</VERS>
            <VERS vnumber="20"> Mipil tawh kikhawl lecin na pil dinga,mihai tawh kikhawl lecingimna na thuak ding hi.</VERS>
            <VERS vnumber="21"> Tuahsiatna inmawhneite sulzuih kawikawi a,midikte tuahpha kawikawi hi.</VERS>
            <VERS vnumber="22"> Midikte ina tu a tate’ luah ding gamh nei uh a,mawhneite’ neihsate ahihlehmidikte ading hi lel hi.</VERS>
            <VERS vnumber="23"> Lo thak paninmizawngte’ khamkhop dingan piangkha dinga,ahi zongin thuman lohna hangintua nangawn mai mang thei ding hi.</VERS>
            <VERS vnumber="24"> A ta a tai nuam lote a ta mudah hi a,a ta a itte in limtakin thuhilhin a tai hi.</VERS>
            <VERS vnumber="25"> Thuman mi ina kham ding nei-in gilvah a,a gilo mi innektawm ding nei loin a gil a kial hi.</VERS>
        </CHAPTER>
        <CHAPTER cnumber="14">
            <VERS vnumber="1"> Numei pilte ininn sung nuntakna khangsak a,numei haite ininn sung susia hi.</VERS>
            <VERS vnumber="2"> Thumanin a gamta mite inTopa zahtak uh a,a sia-in a gamta mite inTopa simmawh uh hi.</VERS>
            <VERS vnumber="3"> Mihaite a pau cianginsiatna thuaklawh uh a,mipilte’ pauna insiatna ding pan pengsak hi.</VERS>
            <VERS vnumber="4"> Bawngtal om kei lehlo panin an tawm bek kila a,bawngtal tha tawh an a kihau ahi hi.</VERS>
            <VERS vnumber="5"> A citak teci inthuman bekbek gen tawntung a,a ginalo teci inzuau bekbek gen tawntung hi.</VERS>
            <VERS vnumber="6"> Mi a simmawh theite inpilna a zon uh hangin ngah zo lo uh a,thungaihsun theite inolno takin ngah thei uh hi.</VERS>
            <VERS vnumber="7"> Mihaite tawh kikhawl kei in;amau’ kiang panpilna na ngah kei ding hi.</VERS>
            <VERS vnumber="8"> Thungaihsun theitea pilna in lampi man musak a,mihaite a haina in lam khialsak hi.</VERS>
            <VERS vnumber="9"> Mihaite in a khialh hangunphamawh sa lo uh a,mipilte a khialh ciangunmawhmaisak ding deih uh hi.</VERS>
            <VERS vnumber="10"> Lungdamna le lungkhamnaeimah bek in i theih hi a,midang kuamah inhong phawkpih kha lo hi.</VERS>
            <VERS vnumber="11"> Migilote’ inn kisusia dinga,thuman mite’ innkipin gina semsem ding hi.</VERS>
            <VERS vnumber="12"> Mihingte in thuman lampi hi,ci-in a ngaihsutte pensihna lampi hikha thei hi.</VERS>
            <VERS vnumber="13"> Nuihna pen cihmawh seelna zong hithei a,kigualnop sakna a ven ciangindahna hong kilangkik hi.</VERS>
            <VERS vnumber="14"> Misia in siatna thaman ngah a,mipha in phatna thaman ngah hi.</VERS>
            <VERS vnumber="15"> Mihaite in a thuzak peuh um pahpah a,mipilte in a gamtatna dingngaihsun cian hi.</VERS>
            <VERS vnumber="16"> Mipilte kidawmin siatna panin kihem a,mihaite in thu ngaihsun masa loingamta pahpah hi.</VERS>
            <VERS vnumber="17"> A lungtom mite hai gamtat a,mipilte lungduai hi.</VERS>
            <VERS vnumber="18"> Mihaite in haina bek mah ngah a,mipilte in pilna mah ngah thuah hi.</VERS>
            <VERS vnumber="19"> Migilote in mihoihte mai-et uh a,maipha a piak ding uh a thum uh hi.</VERS>
            <VERS vnumber="20"> Kuamah in mizawngte ngai lo a,mihaute in lawm tampi nei hi.</VERS>
            <VERS vnumber="21"> Mizawngte a simmawhte a khial hi a,mizawngte tungah a cinghtea lungdam hi.</VERS>
            <VERS vnumber="22"> Na a hoih a semtemite in muangin zahtak a,a sia gamtatna penkhialhna lianpi ahi hi.</VERS>
            <VERS vnumber="23"> Gimpi-a nasepna pen hauhna hi a,kam bek pau-in tutmawkna penzawnna ahi hi.</VERS>
            <VERS vnumber="24"> Pilna pen mipilte’ minthanna lukhu hi a,haina pen mihaite’ kizepna bulpi ahi hi.</VERS>
            <VERS vnumber="25"> Thutak a gen teci in nuntakna hu zo a,zuauthu a gen teci in mi lehhek hi.</VERS>
            <VERS vnumber="26"> Topa a zahtak mi in lungmuanna nei a,a tate’ belh theih ding mi kician ahi hi.</VERS>
            <VERS vnumber="27"> Topa zahtakna pennuntakna tuinak tawh kibang a,sihna thang tawh hong kipelhsak hi.</VERS>
            <VERS vnumber="28"> Mi tampi a uk kumpipa minthang a,a uk ding mi om kei leha mawkna ahi hi.</VERS>
            <VERS vnumber="29"> A lungduaite mipil hi a,lungtomna pen haina kilatna ahi hi.</VERS>
            <VERS vnumber="30"> Lungnopna in pumpi cidamsak a,hazatna pen guh a muatsak natna ahi hi.</VERS>
            <VERS vnumber="31"> Mizawngte bawlsiatna pena piangsak Pasian simmawhna hi a,mizawngte tungah citna penPasian zahtakna ahi hi.</VERS>
            <VERS vnumber="32"> Migilo pa ama tatsiatna in puksak a,mihoih pa ama hoihtatna in hu hi.</VERS>
            <VERS vnumber="33"> Thungaihsun theite’ sungah pilna teeng a,mihaite in pilna thei kha lo uh hi.</VERS>
            <VERS vnumber="34"> Thumanna in minam minthangsak a,mawhna in minam mindaisak hi.</VERS>
            <VERS vnumber="35"> A hoihin a gamta a mite tungahkumpipa lungdam a,a gina-in a gamta lote gim a pia hi.</VERS>
        </CHAPTER>
        <CHAPTER cnumber="15">
            <VERS vnumber="1"> Kam nemin dawnna inhehna damsak a,kam khauh in hehna piangsak hi.</VERS>
            <VERS vnumber="2"> Mipilte in pilna thu gen a,mihaite in haina thu gen hi.</VERS>
            <VERS vnumber="3"> Topa’ mit in mun khempeuh mu a,misia, mipha, hong encik kim hi.</VERS>
            <VERS vnumber="4"> Kam khum in nuntakna piangsak a,kam sia in lung gimsak hi.</VERS>
            <VERS vnumber="5"> A pa’ hilhna a ngai nuam lote mihai hi a,hilhna a mang nuamte mipil ahi hi.</VERS>
            <VERS vnumber="6"> Thuman mite’ neihsa kip a,migilote’ hauhna in lungkham a guan hi.</VERS>
            <VERS vnumber="7"> Mipilte’ kampauna in pilna khangsak a,mihaite’ lungsimahthuman lohna bek om hi.</VERS>
            <VERS vnumber="8"> Topa in migilote’ biakpiakna kihhuai sa a,thuman mite’ thungetna-ah lungdam hi.</VERS>
            <VERS vnumber="9"> Topa in migilote’ gamtatna kihhuai sa a,thuman a deih mite a it hi.</VERS>
            <VERS vnumber="10"> A gamta khial mitenakpitakin kithuhilh a,thukihilhna a mang nuam lote insihna thuak ding uh hi.</VERS>
            <VERS vnumber="11"> Sihna gam sungah a omte nangawnPasian in mu ahihleh,mihingte’ ngaihsutnatel muh zaw kan ding hi lo ahi hiam?</VERS>
            <VERS vnumber="12"> A kihisak mite inkithuhilhna ngai nuam lo uh a,mipilte kiangah thu dong ngei lo uh hi.</VERS>
            <VERS vnumber="13"> Lungdamna in maitaisak a,lungkhamna in maigumsak hi.</VERS>
            <VERS vnumber="14"> Thungaihsun theite in pilna zong uh a,mihaite ahihleh a theih lohna uh tawhlungkim uh hi.</VERS>
            <VERS vnumber="15"> Mizawngte lungkham tawntung uh a,a lungdam mite innuntak nuamsa mahmah uh hi.</VERS>
            <VERS vnumber="16"> Hau napi-in lungkham sanginzawng napi-in Topa zahtaknahoih zaw tham hi.</VERS>
            <VERS vnumber="17"> Kitawngtawng kawminsameh lim pen nekna sanginki-it diamdiaminanteh meh nek hoih zaw hi.</VERS>
            <VERS vnumber="18"> Lungtomna in kitotna piangsak a,lungduaina in kilemna piangsak hi.</VERS>
            <VERS vnumber="19"> Mi thadahte in mun khempeuh ahhaksatna tuak a,mi thumante inhaksatna tuak kha lo hi.</VERS>
            <VERS vnumber="20"> Ta pilte in a pa lungdamsak a,ta haite bek in a nu simmawh hi.</VERS>
            <VERS vnumber="21"> Mihaite in a hai mah uh lungdampih a,mipilte ahihleh a manin gamta uh hi.</VERS>
            <VERS vnumber="22"> Lim ngaihsut loin sepna tawhbangmah piang zo lo a,limtakin geelna tawhmaa kitun zo bek hi.</VERS>
            <VERS vnumber="23"> A hun mahin dawnpah theihnalungkimhuai a,a kilawm kammal tawhdawnpah theihna hoih zaw kan hi.</VERS>
            <VERS vnumber="24"> Mipilte in nuntakna lampi zuito uh a,sihna lampi zuisuk lo uh hi.</VERS>
            <VERS vnumber="25"> Topa in mi kiphasakte’ innphelkhiatsak a,meigongte’ neihsa hutpih hi.</VERS>
            <VERS vnumber="26"> Topa in migilote’ ngaihsutna kihhuaisa a,midikte’ kampaunate hoih a sa hi.</VERS>
            <VERS vnumber="27"> A man loin sum ngahna ininn sung lungkhamsak a,sumgolh a deih lotea nuntak sauvei nuam hi.</VERS>
            <VERS vnumber="28"> Mihoihte in a kampau dingngaihsun phot a,migilote’ paupakna penthusia tawh kizom hi.</VERS>
            <VERS vnumber="29"> Topa in midikte’ thungetna ngai a,migilote’ thungetna thudon lo hi.</VERS>
            <VERS vnumber="30"> Maitaina in lung nuamsak a,thuhoih zakna in lung damsak hi.</VERS>
            <VERS vnumber="31"> Kithuhilhna zuih theihna penmipilte’ lakah kihel theihna ahi hi.</VERS>
            <VERS vnumber="32"> Kihilh ding a ut lotea mahmah a kisusia hi a,kithuhilh ding a uttepil semsem ding hi.</VERS>
            <VERS vnumber="33"> Topa zahtakna pen pilna mah hi pah a,kiniamkhiatna inpahtawina hong ngahsak hi.</VERS>
        </CHAPTER>
        <CHAPTER cnumber="16">
            <VERS vnumber="1"> Nuntakna le Gamtatna tawh kisai PaunakteMite in bangbang a geel zonginTopa’ deihna bang bekina piang ding hizaw hi.</VERS>
            <VERS vnumber="2"> Mihingte pena gamtatna uhah man kisa a,ahi zongin Topa ina khenna khat na om hi.</VERS>
            <VERS vnumber="3"> Na geelnate khempeuh Topa ap in;tua hileh na geelna bangintangtung ding hi.</VERS>
            <VERS vnumber="4"> Topa in na khempeuhngimna nei-in bawl a,migilote nangawnsiatna a thuak dingin a bawl ahi hi.</VERS>
            <VERS vnumber="5"> Topa in a kihisak mite mudah a,amaute in gimna thuak hamtang uh hi.</VERS>
            <VERS vnumber="6"> Thumanna le cihtaknamawhmai ngahna hi a,Topa zahtaknasiatna tawh kipelhna ahi hi.</VERS>
            <VERS vnumber="7"> Topa’ deih bangin gamtatna pengalte nangawn lawma kaihzawhna ahi hi.</VERS>
            <VERS vnumber="8"> Thuman loin hauhna sanginthumanin tawmno neihnaa hoih zaw ahi hi.</VERS>
            <VERS vnumber="9"> Mihing in thu geel a,ahi zongin Topa’ deihna banginkisem khia hi.</VERS>
            <VERS vnumber="10"> Kumpipa in thuman geninthu a khen ciangin khial ngei lo hi.</VERS>
            <VERS vnumber="11"> A man tawikhaina letawi tehnate Topa a’ hi a,a tawisuang khempeuhama bawlsa ahi hi.</VERS>
            <VERS vnumber="12"> Thumanin gamtatna bek inkumpi kipsak ahih manina sia-a gamtat dingkumpite ut lo uh hi.</VERS>
            <VERS vnumber="13"> Kumpite in thuman genna deih uh a,thuman a gen mite it uh hi.</VERS>
            <VERS vnumber="14"> Kumpipa heh lehmi khatpeuh in sihlawh thei a,mipil khat inkumpipa lungdamsak thei hi.</VERS>
            <VERS vnumber="15"> Kumpipa maitai leh nuntakna hi a,ama pahtakna pentuk hunin guah a zusakmeiipi tawh kibang hi.</VERS>
            <VERS vnumber="16"> Kham sangin pilna hoih zaw a,ngun sangin thutheihna deihhuai zaw hi.</VERS>
            <VERS vnumber="17"> Mihoihte in siatna tawh a kipelh dinglampi tawn uh a,a lampi tot dinglimtakin a ngaihsun mi ina nuntakna a hu ahi hi.</VERS>
            <VERS vnumber="18"> Kisaktheihna in siatna hong tuaksak a,kiphatsakna inpukna hong piangsak hi.</VERS>
            <VERS vnumber="19"> Mi kihisak tawh kipawlinvankisutte ngahna sanginmizawngte tawh kikhawlinmineu a om hoih zaw hi.</VERS>
            <VERS vnumber="20"> Thuhilhna a mang mitea maa vang dinga,Topa a muang mitea lung dam ding hi.</VERS>
            <VERS vnumber="21"> Lungsim piltethumuhna tawh kampau uh a,amau’ kam khumnazaknophuai kisa semsem hi.</VERS>
            <VERS vnumber="22"> Pilna pen mipilte adinginhinna tuinak bang hi a,mihaite ahihlehamau’ haina mah in gimna thuaksak hi.</VERS>
            <VERS vnumber="23"> Mipilte inthu ngaihsun kawmin kampau uh a,amau’ pauna zaknophuai semsem hi.</VERS>
            <VERS vnumber="24"> Kam khum pen khuaizu bang hi a,i kam ah khum a,i pumpi adingin zong hoih mahmah hi.</VERS>
            <VERS vnumber="25"> Hoih hi, ci-in i ngaihsut thu khat pensih theih nading thuna hi zawsop thei hi.</VERS>
            <VERS vnumber="26"> An duhna in mi na semsak a,gilkialna in nak sepsak semsem zaw hi.</VERS>
            <VERS vnumber="27"> Migilote in siatna ding bek zongzong uh a,a kampaunate uh na a kaangtum theimeikuang tawh kibang hi.</VERS>
            <VERS vnumber="28"> Mihoih lote in kitotna piangsak a,mi gensiate in lawmta ki-it kimlaikimudahsak hi.</VERS>
            <VERS vnumber="29"> A ngongtat mite in a lawmte zol a,lungkhamna sung tunpih hi.</VERS>
            <VERS vnumber="30"> A mit hong sitsantethusia a ngaihsun hi a,a neh hong piksante thusia geel ahi hi.</VERS>
            <VERS vnumber="31"> A teekte’ sam kangminthanna lukhu hi a,thumanin nuntakna tawha ngah ahi hi.</VERS>
            <VERS vnumber="32"> Thahatna sangin lungduaina hoih zaw a,khuapi khat ukzawhna sangineimah ki-uk zawhna hoih zaw hi.</VERS>
            <VERS vnumber="33"> Mite in bangbangin ai a san zongin,a piang ding thu penTopa’ deihna bangbek hizaw hi.</VERS>
        </CHAPTER>
        <CHAPTER cnumber="17">
            <VERS vnumber="1"> Kitawng kawmkawminpawipi sungah an nekna sanginlungnuam takinmohkeu themkhat nekna hoih zaw hi.</VERS>
            <VERS vnumber="2"> A pil silapa ina topa’ ta hai tungah aana nei-ina topa’ gamh pawlkhat a luah hi.</VERS>
            <VERS vnumber="3"> Kham le ngunte mei sungah kize-et a,mihingte’ lungsim Topa in ze-et hi.</VERS>
            <VERS vnumber="4"> Migilote ingitlohna thu bek mah ngaihin nei uh a,zuautheite inzuauthu mah ngaihin nei hi.</VERS>
            <VERS vnumber="5"> A zawngte a simmawh pa inamah a Piangsak pa a simmawh hi a,midangte’ tuahsiatna-aha lungdam mipa ingim thuak hamtang ding hi.</VERS>
            <VERS vnumber="6"> Tute pen puteekte adinginminthanna lukhu hi a,tate pen pate’ minthanna ahi hi.</VERS>
            <VERS vnumber="7"> Miliante in zuauthu gen ngei lo a,mihaite in na-a kimang kampau ngei lo hi.</VERS>
            <VERS vnumber="8"> Sumgolh a zangte inai bangin ngaihsun uh a,a deih khempeuh uha ngahsak dingin ngaihsun uh hi.</VERS>
            <VERS vnumber="9"> Mi’ khialhna a maisaktemidangte in itin lawm hau uh a,mi’ khialhna ciaptehna penlawm taanna ahi hi.</VERS>
            <VERS vnumber="10"> Mihai khat zavei a kisatna sanginmipil khat khatvei tai-na in bun zaw hi.</VERS>
            <VERS vnumber="11"> Thusia bekbek a deih tawntungmigilote kiangah,a gilo kamtai pa banginsihna tung ding hi.</VERS>
            <VERS vnumber="12"> Mihaite a hai gamtatna uhi tuahkhak sangina no a kilaksak vompi hang khattuak lehang hoih zaw lai hi.</VERS>
            <VERS vnumber="13"> Thuhoih kimlai thusia tawha thukte’ inn sungahcikmahin thusia veng cih om ngei lo hi.</VERS>
            <VERS vnumber="14"> Kitot i kipat ciangintui lipi cinna phungkehsakkhak tawh kibang hi.Tua ahih manina nasiat ma-in kitot khawlpak in.</VERS>
            <VERS vnumber="15"> Migilote khahkhongna,thuman mite mawhsakna,a nih tuakin Topa in deih lo hi.</VERS>
            <VERS vnumber="16"> Mihai pa inthu ngaihsun thei lo ahih maninpilna zonna ding sum tampi a zat hangina phattuamna om lo hi.</VERS>
            <VERS vnumber="17"> Lawm citak in a tawntungin hong it a,i sanggamte pen i lungkhamnaa hong thuakpih dingin a piang ahi hi.</VERS>
            <VERS vnumber="18"> Thu a ngaihsun thei lo mihaite bekmidang’ leiba lohsak dinginkipia ngam hi.</VERS>
            <VERS vnumber="19"> Khialh ding a uttelungkham ding a ut hi a,kihisak-a kam paupautebuaina ding a zongzong ahi hi.</VERS>
            <VERS vnumber="20"> Lungsim hoih lote in lungdam mu lo uh a,mi a khem theite inlungkhamna tuak uh hi.</VERS>
            <VERS vnumber="21"> Tapa hai pen a pa’ lungkhamna hi a,ta hai a nei pa a lung dam lo hi.</VERS>
            <VERS vnumber="22"> Maitaina in ci damsak a,maigum tawntungna inguhtui teepkang hi.</VERS>
            <VERS vnumber="23"> A ginalo thukhente insumgolh sangsim uh a,a thukhenna uhahthuman om nawn lo hi.</VERS>
            <VERS vnumber="24"> Mipilte in a hoih peningamtatna ding thei uh a,mihaite in a cih nading thei lo uh hi.</VERS>
            <VERS vnumber="25"> Ta hai in a pa dahsak a,a nu lungkhamsak hi.</VERS>
            <VERS vnumber="26"> A thuman mi gimpiak ding hoih lo a,mihoihte satna pen thukhialhna ahi hi.</VERS>
            <VERS vnumber="27"> Thu a thei taktakte in gengen khol lo a,a paupau khol lotethumu taktak hizaw hi.</VERS>
            <VERS vnumber="28"> Mihaite pau loin om leha pil mahin kingaihsun hi.Thungaihsun thei na hihnaa kilat nadingin pau loin om khinkhian in.</VERS>
        </CHAPTER>
        <CHAPTER cnumber="18">
            <VERS vnumber="1"> Midangte tawha kipawl thei pha loteamah bek thupi a kisate hi a,midangte’ cih khempeuhman a sak khat beek om lo hi.</VERS>
            <VERS vnumber="2"> Mihaite inthu a teltheih zawhna ding uh kin lo uh a,pil si, a kicihtheih nadingdeihna bek tawh thu gen uh hi.</VERS>
            <VERS vnumber="3"> Mawhna bawl leengmaizumna tawh kizom pah a,minsiatna ngah leengmindaina tawh kizom pah hi.</VERS>
            <VERS vnumber="4"> Mihingte’ kampau penpilna kipatna suak thei a,tuipi bangin thuk-inluitui bangin a siang hi.</VERS>
            <VERS vnumber="5"> Mimawhte angvanin diksak a,midikte mawhsak ding thuman lo hi.</VERS>
            <VERS vnumber="6"> Mihaite in kitotna ding a pat cianginhong sat un, ci-in a ngenngen ahi hi.</VERS>
            <VERS vnumber="7"> Mihaite a pau cianginamau’ siatna ding mah a pau hi a,amau’ kampau mah awkpih uh hi.</VERS>
            <VERS vnumber="8"> Gensiatna penanlim mahmah tawh kibang a,thakhatin i sungah kihupsuk hi.</VERS>
            <VERS vnumber="9"> Na a susia mite a hoih loh zah mahina thadahte zong mihoih lo ahi hi.</VERS>
            <VERS vnumber="10"> Topa’ min pentausang muanhuai tawh kibang a,thuman mite in belinlungmuangin om thei uh hi.</VERS>
            <VERS vnumber="11"> Khuapi kiima kulhpi inamah a hut bangina hauhna in amah a hu dinginmihau pa in ngaihsunkha hi.</VERS>
            <VERS vnumber="12"> A kiniamkhiatte in zahtakna ngah uh a,a kihisakte pensiat ding a manawh hita hi.</VERS>
            <VERS vnumber="13"> A thu za khin nai lopi-in dawnkikna penhaina le maizumna ahi hi.</VERS>
            <VERS vnumber="14"> Mihingte’ lungsim incinatna thuakzosak a,mihing lungsim kisia lehcih nading om nawn lo hi.</VERS>
            <VERS vnumber="15"> Thungaihsun theite in a pilna uh behlap a,pilna a ngah nadingun mipilte ina bil uh tawh limtakin ngai uh hi.</VERS>
            <VERS vnumber="16"> Letsong in a piapa adinginlampi honsak a,miliante tawh kimusak thei hi.</VERS>
            <VERS vnumber="17"> Thukhenna zumaha lang pa in a thuk matenga gen masa pa a thuman tawh kibang hi.</VERS>
            <VERS vnumber="18"> Thugen a siam tuak mi nihzum sungah a kiseel cianginkiciamna bek in thu khen zo hi.</VERS>
            <VERS vnumber="19"> Sanggamte na huhna inkhuapi muanhuai bangin hong hu a,sanggam tawh kitotna inkidon lohna piangsak hi.</VERS>
            <VERS vnumber="20"> Mi khat in a kampauna hangingilvahna ngah dinga,a thugenna hanginnuntakna ngah ding hi.</VERS>
            <VERS vnumber="21"> Kampauna in sihna ahi a,hinna ahi zongin piangsak thei a,i kampauna bangin a piangtesan loh phamawh hi.</VERS>
            <VERS vnumber="22"> Zi a mu zote na hoih a mu hi a,Topa’ maipha a ngah ahi hi.</VERS>
            <VERS vnumber="23"> Mizawngte a pau cianginthumna kam zang a,mihaute in a dawn cianginkihihsakna kam zang hi.</VERS>
            <VERS vnumber="24"> Lawm pawlkhatte sauvei kimang lo a,lawm pawlkhattesanggam sangin kip zaw hi.</VERS>
        </CHAPTER>
        <CHAPTER cnumber="19">
            <VERS vnumber="1"> Zuau genin mihai hihna sangincitakin zawn khiukheunahoih zaw hi.</VERS>
            <VERS vnumber="2"> Thu thei lopi-in lawpluatna hoih lo a,mawk nawhtatna inlungkhamna piangsak thei hi.</VERS>
            <VERS vnumber="3"> Mi pawlkhat in amau’ haitatna hangingimna a ngah hinapi-inTopa ngawhin mawk heh uh hi.</VERS>
            <VERS vnumber="4"> Mihaute in lawm mu thuahthuah a,mizawngte in a neihsun teng nangawnkhahsuahsuah uh hi.</VERS>
            <VERS vnumber="5"> Thuman gen lo teci ingim tuak pelmawh dinga,zuaugen mi suakta lo ding hi.</VERS>
            <VERS vnumber="6"> A cingh mihau pa’ maiphangah ding ki-ut ciat a,na a piak mi khempeuhama lawm ahi hi.</VERS>
            <VERS vnumber="7"> Mi khempeuh in a sanggam zawng pa uhmudah ciat ahih manina lawmte in a taisatnaa thu lamdang hi lo hi.</VERS>
            <VERS vnumber="8"> Pilna a zongpa inama phattuamna ding a zong hi a,thu a thei mipa’ sepna maavang ding hi.</VERS>
            <VERS vnumber="9"> Thuman lo teci ingim tuak pelmawh dinga,zuaugen mi in sihna thuak ding hi.</VERS>
            <VERS vnumber="10"> Mihaite a nop lua-ina nuntak ding kilawm lo a,silate in miliante a uk dingkilawm lo zaw lai hi.</VERS>
            <VERS vnumber="11"> Pilna in mi lungduaisak a,mi’ hong hehsaknatekiphawkmawh bawlna inminthanna ahi hi.</VERS>
            <VERS vnumber="12"> Kumpipa’ hehnahumpinelkai hawk bangin lauhuai a,ama pahtaknalopa tunga daitui taak bangin deihhuai hi.</VERS>
            <VERS vnumber="13"> Tapa hai pen a pa’ lungkhamna hi a,zi phunphun pena theu thei lo guahciin tawh kibang hi.</VERS>
            <VERS vnumber="14"> Inn le neihsate penpate’ tung panin a kiluah hi a,zi pil ahihlehTopa bek in hong pia thei hi.</VERS>
            <VERS vnumber="15"> A thadahte lumlum a,a mawk omte a gil kial hi.</VERS>
            <VERS vnumber="16"> Thukham a zuite a khansau dinga,thukham a zui lote si ding hi.</VERS>
            <VERS vnumber="17"> Mizawngte tungah a piate inTopa’ tungah a pia hi a,Topa in a cinginamaute tungah lohkik ding hi.</VERS>
            <VERS vnumber="18"> Thu hong man theih lai-inna ta thuhilh in;na hilh kei leha siatna ding a deih na hi hi.</VERS>
            <VERS vnumber="19"> Migilo pa ama thuak ding gimna mahthuaksak zaw in.Hon khia lecinna hotkhiatkik zelzel kul ding hi.</VERS>
            <VERS vnumber="20"> Thu kigente ngai-inhong kihilhte mang lecinmai lamah na pil ding hi.</VERS>
            <VERS vnumber="21"> Mihing’ ngaihsutna-ah thu tampi om a,ahi zongin Topa’ deihna tawha kituakte bek kimang ding hi.</VERS>
            <VERS vnumber="22"> Duhhopna pen mindaina hi a,zuaugen pa hihna sanginmizawng hihna hoih zaw lai hi.</VERS>
            <VERS vnumber="23"> Topa a zahtakte a khansau a,lungkim takin nuamsa-in om uh a,siatna bangmah tuak kha lo uh hi.</VERS>
            <VERS vnumber="24"> A thadah mi in a khut tawhankuang sawksukina kam sungah a tuttohkik ding nangawn ut lo liang hi.</VERS>
            <VERS vnumber="25"> Thu thei lote insatna bek tawh pilna ngah zo a,thungaihsun theite intaina lel tawh pilna ngah zo uh hi.</VERS>
            <VERS vnumber="26"> A pa nawt gawpina nu a not khia tapa penzumna le mindainaa piangsak tapa ahi hi.</VERS>
            <VERS vnumber="27"> Thuhilhna a mang nuam lo tapa penpilna a thei kha lo ding tapa ahi hi.</VERS>
            <VERS vnumber="28"> Mi a susia nuam teci inthuman gen nuam lo a,migilote in gitloh tatna nuamsa uh hi.</VERS>
            <VERS vnumber="29"> Mi a thusim lote in ciangduai thuak uh a,mihaite in satna thuak uh hi.</VERS>
        </CHAPTER>
        <CHAPTER cnumber="20">
            <VERS vnumber="1"> Leenggahzu in mi kamtam sakinkhamtheihzu in mi kitawngsak a,zukhamna pen haina ahi hi.</VERS>
            <VERS vnumber="2"> Kumpipa’ hehna pena lauhuai mahmahhumpinelkai hawk bang hi a,kumpipa a hehsak khate insihlawh uh hi.</VERS>
            <VERS vnumber="3"> Kitot khak ding pelhna inpahtak ngahna hi a,mihaite bek kitot ding ut uh hi.</VERS>
            <VERS vnumber="4"> Lo khawh hunina kho nuam lo thadahpa intuk anlak hun cianginbangmah nei lo ding hi.</VERS>
            <VERS vnumber="5"> Mihingte’ ngaihsutna pena thuk sunga om tui tawh kibang a,thuthuk mu theite bek insuah khia thei hi.</VERS>
            <VERS vnumber="6"> Mi khempeuh penmi citakin kigen kim uh hi;ahi zongin a citak takpi dingmi kimu zo ding ahi hiam?</VERS>
            <VERS vnumber="7"> Mi khat thumanin a hoihin a nuntak lehama suanlekhakte mi hampha ahi uh hi.</VERS>
            <VERS vnumber="8"> Thukhenna tokhom tungahthu khenin a tu kumpipa ina mitin a etna tawha hoih lote khen khia thei hi.</VERS>
            <VERS vnumber="9"> “Ka lungsim siangtho hi;mawhna ka nei het kei hi,”a ci thei ding mi kua om ahi hiam?</VERS>
            <VERS vnumber="10"> Tawisuang nam nih lepiciang nam nih zanginmi khemna penTopa in a deih lohna kibang hi.</VERS>
            <VERS vnumber="11"> Naupangte nangawnmi citak mihoih ahihnaa gamtatna panun kimukhia thei hi.</VERS>
            <VERS vnumber="12"> Topa in khua muhna ding mit,khua zakna ding bil hong guan hi.</VERS>
            <VERS vnumber="13"> Lumlum lecin na zawng dinga,semsem lecin na hau ding hi.</VERS>
            <VERS vnumber="14"> Van leipa in van zuakpa kiangah,“Kiman kei, kiman kei,” cici khem a,a pai khiat khit cianginsumdek siam mahmah ing,ci-in mi kiangah kisial hi.</VERS>
            <VERS vnumber="15"> Pilna tawh kam na pau theih lehkham le suang manpha sangina manpha zaw a nei na hi hi.</VERS>
            <VERS vnumber="16"> Mi khat in gamdang mi khat’ leibaa lohsak dingin kam a hai ciam leha ciam bangin a neihsakilaksak takpi ding hi.</VERS>
            <VERS vnumber="17"> A man loin a kingah an penlim zungzung a,ahi zongin a nung cianginsuangtang haikhak tawh a kibang ahi hi.</VERS>
            <VERS vnumber="18"> Hoihtakin geelna tawhnasepna tangtung hi.Geelna kician om lopi-ingalsim dingin kipan kei in.</VERS>
            <VERS vnumber="19"> Mi a gensia kawikawite inthu im thei lo hi.Tua banga mi haipaute tawhkikhawl kei in.</VERS>
            <VERS vnumber="20"> Na nu le na pa na samsiat lehkhuamial sunga ommeivak kisumit na bang ding hi.</VERS>
            <VERS vnumber="21"> A baih lamin hauhpakna pena tawpna-ah phattuamna om lo hi.</VERS>
            <VERS vnumber="22"> Mite’ hong bawlsiatnathuk ding ngaihsun kei inla,Topa’ hong huh ding ngak zaw in.</VERS>
            <VERS vnumber="23"> Tawisuang nam nih a zangteTopa in mudah a,amah in tawikhaina man lotehoih sa lo hi.</VERS>
            <VERS vnumber="24"> Topa in mite’ gamtatna zia ding uk hi.Koici gamtat ding cih mihing inbangci theih ding ahi hiam?</VERS>
            <VERS vnumber="25"> Pasian’ tungah piak ding na ciam ma-inhoihtakin ngaihsun masa in.Tua hikeileh na kinung sik kha ding hi.</VERS>
            <VERS vnumber="26"> A pil kumpipa in migilote teng khia a,khasiat loin gim pia gawp hi.</VERS>
            <VERS vnumber="27"> Topa in mihing lungsimmeivak bangin zang a,i sungtawng dongin hong mu tel hi.</VERS>
            <VERS vnumber="28"> Kumpipa in thuman, thutang,citakin a uk laitenga kumpi za-ah kip bek hi.</VERS>
            <VERS vnumber="29"> Khangnote’ thahatna penamau’ minthanna hi a,khanghamte’ sam kanna penamau’ thupina lim ahi hi.</VERS>
            <VERS vnumber="30"> Nakpi takin satna inmisia kimlai a pha hong suah a,nakpitakin vuakna ini sungtawng hoih lohna teng a siangsak hi.</VERS>
        </CHAPTER>
        <CHAPTER cnumber="21">
            <VERS vnumber="1"> Topa’ khut sungahkumpipa om a,lo sunga tuilak bangina deihna peuhah hei kawikawi thei hi.</VERS>
            <VERS vnumber="2"> Na gamtatna khempeuhnangmah in man na sak hanginTopa in na lungsim tawnga ettelna phawk in.</VERS>
            <VERS vnumber="3"> Topa in biakpiakna sanginthuman thutang deih zaw hi.</VERS>
            <VERS vnumber="4"> Kihisakin gamtatna lekiphatsakna lungsimte penmawhna hi a,migilo hihna lim ahi hi.</VERS>
            <VERS vnumber="5"> Limtakin ngaihsuningeelgeelna pen hauhna lampi hi a,nawhsa-in lopthop hihna penzawnna lampi ahi hi.</VERS>
            <VERS vnumber="6"> Zuaugenna tawh hauhnate bei mang pak a,sihna khuk sung hong tunpih hi.</VERS>
            <VERS vnumber="7"> Migilote a maningamta nuam lo uh ahih maninamau’ gamtatsiatna maha awkpih uh hi.</VERS>
            <VERS vnumber="8"> Mimawhte thukawi-in gamta uh a,midikte a manin gamta uh hi.</VERS>
            <VERS vnumber="9"> Phun bek a thei zi tawhinn sungah tenkhop sangininnkhumzang kiu khatahtangten hoih zaw tham hi.</VERS>
            <VERS vnumber="10"> Migilote in thusia bekbek deih uh a,a lawmte nangawn zah tuan lo uh hi.</VERS>
            <VERS vnumber="11"> Mi kiphasakte gim a kipiak cianginmi mawkmawkte in pillawh uh a,mipilte a kihilh cianginthu theihna-in nei uh hi.</VERS>
            <VERS vnumber="12"> Pasian in migilo pa’ inn sungaha kisem khempeuh mu tel a,migilote lawnthalin a siasak hi.</VERS>
            <VERS vnumber="13"> Mizawngte’ huh ngetnaa pia nuam lote penamau zong cimawhinhuhna a nget uh ciangin kipia lo ding hi.</VERS>
            <VERS vnumber="14"> A simthamin letsong piakna inhehna damsak a,puannuai tawi in sinsona daisak hi.</VERS>
            <VERS vnumber="15"> Thutangin na a kisep cianginmidik khempeuh lungdam a,ahi zongin migilote lungkham hi.</VERS>
            <VERS vnumber="16"> A kilawm gamtatna pan a pial khia mitemisi honte lakah a tung hi.</VERS>
            <VERS vnumber="17"> A noptat nuamte zawng uh a,zu ne-in sathau namtui a nilhtehau lo uh hi.</VERS>
            <VERS vnumber="18"> Midikte’ thuak dingina bawlsak uh gimnate penmigilote mah in lehthuak zawsop uh hi.</VERS>
            <VERS vnumber="19"> A phun hat zi gilo tawh tenkhop sangingam simthamah khat guaktangten hoih zaw hi.</VERS>
            <VERS vnumber="20"> Mipil pa’ inn sungahneihlelam a dimin om a,ahi zongin mihai pa ina ngahzahzah zang khia pah hi.</VERS>
            <VERS vnumber="21"> Thuman thutakin gamta tawntung lecinna khan sau-inpahtawina na ngah ding hi.</VERS>
            <VERS vnumber="22"> Mipil khat inmi thahatte in a hut khuapi la zo a,amau’ muanmuankulhpi nangawn susia zo hi.</VERS>
            <VERS vnumber="23"> Kampau a ki-ip zotelungkhamna tawh kipelh hi.</VERS>
            <VERS vnumber="24"> Mi kihisak i cihte penkilian sakin a kiphasak mite ahi hi.</VERS>
            <VERS vnumber="25"> Mi thadahpa inna sem nuam lo ahih manina mahmah a kithattawm ahi hi.</VERS>
            <VERS vnumber="26"> Mihoih lote in lungkim hun nei loindeih thuah tawntung uh a,mihoihte cingh-inpia khia tawntung uh hi.</VERS>
            <VERS vnumber="27"> Topa in migilote’ biakpiaknate deih lo a,ngimna hoih lo tawh a piakte uhdeih lo zaw kan lai hi.</VERS>
            <VERS vnumber="28"> A man lo tecite mangthang ding uh a,thuman tecite’ kam kizaza ding hi.</VERS>
            <VERS vnumber="29"> Migilote penmuantheih dingin khauh pau uh a,midikte ahihlehlungmuang takin kampau hiathiat uh hi.</VERS>
            <VERS vnumber="30"> Mihingte’ pilna, a thutheihna lea thugente khempeuh, Topa’ deihna tawha kituah kei leh a kimanna om lo hi.</VERS>
            <VERS vnumber="31"> Galdo nadinginsakolte a baihsa-in kikoih a,ahi zongin galzawhna penTopa’ hang hizaw hi.</VERS>
        </CHAPTER>
        <CHAPTER cnumber="22">
            <VERS vnumber="1"> Hauhna sanginmin hoihna deihhuai zaw a,kham le ngun sanginmi’ hong thusimna deihhuai zaw hi.</VERS>
            <VERS vnumber="2"> A hau a zawng a kilamdanna om lo a,a nih tuakun Topa’ bawlsa ahi uh hi.</VERS>
            <VERS vnumber="3"> Mipilte in a lauhuai thumu thei-in pelh uh a,mi mawkmawkte inphusuakin thuak uh hi.</VERS>
            <VERS vnumber="4"> Kiniamkhiat-a Topa zahtakna thaman inhauhna, minthanna,le khansauna ahi hi.</VERS>
            <VERS vnumber="5"> Migilote’ lampi-ahthang kisiahin so kidawh a,mipilte in tua lampi pelh uh hi.</VERS>
            <VERS vnumber="6"> Naupang khat a neu lai-inlampi man tawnsak lecina teek dongin lampial nawn lo ding hi.</VERS>
            <VERS vnumber="7"> Mihaute in mizawngte uk a,leitawi a late pen a piate’ sila a suak hi.</VERS>
            <VERS vnumber="8"> Thuman lo khaici a vawhte inlungkhamna tuak uh a,amau’ hehna ciangduaiamau’ tung mah tukik ding hi.</VERS>
            <VERS vnumber="9"> A cingh mi in mizawngte an pia a,amah in thupha ngahkik hi.</VERS>
            <VERS vnumber="10"> Mi kiphasakte hawl khia lecinkitotna le kisimmawhna bei pah ding hi.</VERS>
            <VERS vnumber="11"> Kamsiamna inkumpipa’ lawm hong suaksak a,ahi zongin Topa inlungsim takpi a deih hi.</VERS>
            <VERS vnumber="12"> Topa in thuman mite kem a,ahi zongin thuzuau gente a lawnthal hi.</VERS>
            <VERS vnumber="13"> Mi thadahte a inn-ah lumlum a,“Pua pial lehanghumpi’n hong hih kha’n teh,” ci uh hi.</VERS>
            <VERS vnumber="14"> Numei tungah mawhna penthangzak bang hi a,tua thangah a awkte tungahTopa a heh hi.</VERS>
            <VERS vnumber="15"> Naupangte a hai gamtat a ngeina hi a,deihtakin pangbetna inmihoih suaksak thei hi.</VERS>
            <VERS vnumber="16"> Hauhnop maninmihaute letsong pia leeng kizawnlawh a,hauhnop manin mizawngte’ neihsalaksak lehang zongkihauhlawh tuan lo hi.Thupiakte le Hilhkholhna Sawmthumte</VERS>
            <VERS vnumber="17"> Na bil uh hong ngatinmipilte’ thugen ngai unla,kong hilh pilna thutena lungsim uhah lutsak un.</VERS>
            <VERS vnumber="18"> Na lungsim uhah ciinginzang thei le-uhcin,na lung uh dam tawntung ding hi.</VERS>
            <VERS vnumber="19"> Tua hileh Topa muanin na nei ding uh a,tuni-in note’ phattuamna dingkam a pau ka suak ding hi.</VERS>
            <VERS vnumber="20"> Thuhilhna le pilna thu nam sawmthumhih lai-ah note adingin ka gelh a,</VERS>
            <VERS vnumber="21"> thuman a kan dinginnote hong sawlte’ tungahthuman bang hiam cihna genkik theih nadingunthuman na theih nading uhka deihna ahi hi.-1-</VERS>
            <VERS vnumber="22"> Bangmah hong cih zo lo dingcihna hangin nuamtak sa-inmizawngte’ neihsamawk suh kei unla,zumah khia-in mawk bawlsiat kei un.</VERS>
            <VERS vnumber="23"> Bang hang hiam cih leh Topa inamaute panpih dinga,amau a bawlsiate tungahphu a laksak ding hi.-2-</VERS>
            <VERS vnumber="24"> A hehbaih mite tawh kipawl kei unla,a lungtom mite tawh kikhawl kei un.</VERS>
            <VERS vnumber="25"> Amau’ hoih lohnatena zuihkhak loh nadingunna kidop kei uhlehnote in zongna awklawh kha ding uh hi.-3-</VERS>
            <VERS vnumber="26"> Midangte’ leiba lohsak dinginkamciamin leiba tavuan lakha kei un.</VERS>
            <VERS vnumber="27"> A leiba lohsak zo kei le-uhcinna lupna nangawn uhhong kidawhkhiatsak ding hi.-4-</VERS>
            <VERS vnumber="28"> Na pu na pate’ phuhsa gisuangcikmah hunin khin kei un.-5-</VERS>
            <VERS vnumber="29"> A nasepna-ah a siam mahmah mina theikha uh hiam?Amah in mi mawkmawkte’ nasem lo dinga, kumpite’ na sem ding hi.</VERS>
        </CHAPTER>
        <CHAPTER cnumber="23">
            <VERS vnumber="1"> Miliante tawhan nekhawm dinginna tut uh cianginna tutpih pa limtakin en un.</VERS>
            <VERS vnumber="2"> An a ngaklah thei mina hih khak uhleh zonglimtakin kidawm un.</VERS>
            <VERS vnumber="3"> Hong thangsiahnahi khathei ding ahih manintua anlimtelunggulh pah lua kei un.-7-</VERS>
            <VERS vnumber="4"> Hauhnop man bekinsum’ sila suak kei unla,a man loin gamtakha kei un.</VERS>
            <VERS vnumber="5"> Na ngahsa uh sumtemitphiat kalin bei mang thei a,muvanlai banginthakhatin leeng mang thei hi.-8-</VERS>
            <VERS vnumber="6"> A cil tentan mite’ an neksak kei unla,a anlimte uh duhgawhkha kei un.</VERS>
            <VERS vnumber="7"> “Ne ne un,” hong cih hangina cih takpi hi lo hi.Bang hang hiam cih lehna dangtawng a hong sunsamzang nekkhak tawh kibang ding hi.</VERS>
            <VERS vnumber="8"> Na neksa teng uhna luakhiakik ding uh a,na kamsiam ngah teeng uhmai mang ta ding hi.-9-</VERS>
            <VERS vnumber="9"> Mihaite pil hopih kei un;amaute in a manphatnaphawk thei lo uh hi.-10-</VERS>
            <VERS vnumber="10"> Tanglai gisuang khin kei unla,tagahte’ leitang va keek kei un.</VERS>
            <VERS vnumber="11"> Amaute a pawlpih pa pen Topa hi a,note’ langkhat ah amaute panpih ding hi.-11-</VERS>
            <VERS vnumber="12"> Hong kihilhnate zui unla,pilna thu hong kigente ngai un.-12-</VERS>
            <VERS vnumber="13"> Naupangte sat ding lunghiang kei un;satna hangin si lo ding hi.</VERS>
            <VERS vnumber="14"> Ciangduai tawh sat le-uhcinnuntaklawh zaw ding uh hi.-13-</VERS>
            <VERS vnumber="15"> Ka ta aw, mipil suak lecinka lungdam mahmah ding hi.</VERS>
            <VERS vnumber="16"> Thuman na gen cianginka nuam mahmah ding hi.-14-</VERS>
            <VERS vnumber="17"> Mawhnei mite engkha kei inla,Topa zahtakna zom paisuak in.</VERS>
            <VERS vnumber="18"> Tua bang hi lecin lametna om a,cithei-in na khansau ding hi.-15-</VERS>
            <VERS vnumber="19"> Ka ta aw, ka thu ngai inla,mipil suak in;lampi man zuih dingngaihsutpi-in nei in.</VERS>
            <VERS vnumber="20"> Zu nenete tawh kikhawl kei inla,a uisante tawh kithuahkha kei in.</VERS>
            <VERS vnumber="21"> Zu nenete lea uisante zawng ding uh a,a ne beka nitumte inpuansia bek silh zo ding hi.-16-</VERS>
            <VERS vnumber="22"> Nangma pianna na pa’ thu ngai inla,na nu a teek cianginsimmawh bawl kei in.</VERS>
            <VERS vnumber="23"> Thuman, pilna, siamna,thungaihsut theihna lei in;zuak khiat dingintuate pammaih lua hi.</VERS>
            <VERS vnumber="24"> Ta hoih a nei pa a lung dam dinga,ta pil a nei paa ta’ tungah lungkim ding hi.</VERS>
            <VERS vnumber="25"> Na nu le na paa kipak nadingin gamta inla,na pianna nu lungdamsak in.-17-</VERS>
            <VERS vnumber="26"> Ka ta aw, ka thugente ciamteh inla,keima gamtat bangin nang zong gamta in.</VERS>
            <VERS vnumber="27"> Numei paktatte penkiat theih nading gum tawh kibang a,numei ginalote pentangciak theihnahawkguam tawh kibang hi.</VERS>
            <VERS vnumber="28"> Gutate bangin nang hong buksim a,mi tampi tak siasak uh hi.-18-</VERS>
            <VERS vnumber="29"> Kuate in gal nei a,kuate in dahna thuak hiam?Thu om lopi-in kuate liam a,thu om lopi-in kuate a mit san gega hiam?</VERS>
            <VERS vnumber="30"> Zu ne-a a tut khotezu a nenete ahi hi.</VERS>
            <VERS vnumber="31"> Hai sungah a phuan seuhseuhgawl sungah a tumsuk hithit theileenggahzu san et-in nei kei in.</VERS>
            <VERS vnumber="32"> A tawpna-ah gulpi banginnang hong tu dinga,gul gunei in a tuk na bang ding hi.</VERS>
            <VERS vnumber="33"> Na mitah na lam dangdanghong suak dinga,hoihtakin na pau thei nawn kei ding hi.</VERS>
            <VERS vnumber="34"> Tuipi tungah a lum tawh na kibang dinga,a suk awn a to awnteembaw dawna tuang tawhna kibang ding hi.</VERS>
            <VERS vnumber="35"> “Hong vuak hangun ka liam kei a,hong sat hangun ka phawk kei hi.Ka pilvang cianginzu ka nekik ding hi,” na ci ding hi.</VERS>
        </CHAPTER>
        <CHAPTER cnumber="24">
            <VERS vnumber="1"> Migilote eng kei inla,amaute tawh kikhawl kei in.</VERS>
            <VERS vnumber="2"> Amaute in tatsiat ding bek ngaihsun uh a,thusia bekbek genin nei uh hi.-20-</VERS>
            <VERS vnumber="3"> Pilna tawh inn kilam a,ngaihsut siamna tawh inn kip hi.</VERS>
            <VERS vnumber="4"> Thungaihsut theihna inn sungaha hoih a manpha nate a dimtakin om hi.-21-</VERS>
            <VERS vnumber="5"> Thahatna sangin pilna hoih zaw a,thakhauhna sanginthutheihna hoih zaw hi.</VERS>
            <VERS vnumber="6"> Geel siamna tawh galte kizo a,ngaihsut siamna tawhgualzawhna kingah hi.-22-</VERS>
            <VERS vnumber="7"> Pil kampauna penmihaite’ theih zawh dinginthuk lua mahmah a,mihaite in mihon lakahthu gen ngam lo uh hi.-23-</VERS>
            <VERS vnumber="8"> Thusia lamsang a deih mitethusia bawl mi kici hi.</VERS>
            <VERS vnumber="9"> Mihaite’ vaihawmna inkhialhna bek piangsak lel a,mi a simmawh theitemidangte in mudah uh hi.-24-</VERS>
            <VERS vnumber="10"> Haksatna na tuah cianginna lung a kiat leh a ginalo mi na hi hi.-25-</VERS>
            <VERS vnumber="11"> Thah dinga a kikai khia mipahon khia inla,sih nading mun a zuan mipalehkaihkik in.</VERS>
            <VERS vnumber="12"> Ke’n theikha kei ing, na cihnop hanginlungsim a thei Pasian in theitel veve hi;nang hong encik Pasian inhong teltheihna phawk in.Mi khempeuh a gamtatna bangina thukkik ding hi.-26-</VERS>
            <VERS vnumber="13"> Ka ta aw,khuaizu khum ahih manin ne in.I kam ah khuailuzu khum mahmah hi.</VERS>
            <VERS vnumber="14"> Pilna pen i nuntakna-ahkhuaizu tawh kibang a,pilna nei lecin mai lamah lametna om a,na khan hong sausak ding hi.-27-</VERS>
            <VERS vnumber="15"> Migilote’ gamtat banginthuman mite’ omna su gawp kei inla,amau’ tenna inn luh gawp kei in.</VERS>
            <VERS vnumber="16"> Mihoihte sagihvei dong a puk hangintho kikkik thei a,migilote ahihlehtuahsiatna thuakin kithallot hi.-28-</VERS>
            <VERS vnumber="17"> Na galte in gimna a ngah cianginlungdam kei inla,a puk ciangin kipak kei in.</VERS>
            <VERS vnumber="18"> Bang hang hiam cih lehTopa in hong thei-innang tungah lungkim lo dinga,na galte tungah heh nawn loingim pia lo kha ding hi.-29-</VERS>
            <VERS vnumber="19"> Migilote’ hanginlung nuammawh kei inla,amaute eng kei in.</VERS>
            <VERS vnumber="20"> Amaute in mai lamahlamet ding bangmah nei lo a,amaute’ meivak kisukmitsak ding hi.-30-</VERS>
            <VERS vnumber="21"> Ka ta aw, Topa le kumpipazahtak khawm inla,amau a langpangte tawhkipawlkha kei in.</VERS>
            <VERS vnumber="22"> Tua bang mite thakhatthu-inkisu gawp thei ding hi.Pasian le kumpipa’piansak theih ding gimnakuamah in gen khol thei lo hi.Mipilte’ Thugen Dangte</VERS>
            <VERS vnumber="23"> Mipil dangte in zong hih bangin thu gen uh hi:Mi lang muhin thukhenna hoih lo hi.</VERS>
            <VERS vnumber="24"> Mimawh kimlai a diksak thukhen paleitunga mi khempeuh inmudahin phuisam ding hi.</VERS>
            <VERS vnumber="25"> A mawh mi gim a pia thukhen pa ahihlehthupha kipia-in daupai ding hi.</VERS>
            <VERS vnumber="26"> A mantakin dawnkikna penlawm taktak hihna lim ahi hi.</VERS>
            <VERS vnumber="27"> Na nuntakna ding zong masa inla,na an nek ding a kicin ciang bekinna inn ding lamin zi le ta nei pan in.</VERS>
            <VERS vnumber="28"> Thu kician om lopi-inna veengpa’ langkhat ah teci pang kei inla,amau’ siat nadingin zuauthu gen kei in.</VERS>
            <VERS vnumber="29"> Kei tungah hong bawl banginkei zong ka bawl dinga,ama hong hihna banginka thuk ding hi, cikha kei in.</VERS>
            <VERS vnumber="30"> Mi thadahpa’ lo gei-ah ka va pai a,mihai pa’ leenggui lo ka va nawkkha hi.</VERS>
            <VERS vnumber="31"> Limtakin ka et ciangina lo ciing bupah kiak dim a,a leitang khempeuh lopa in khuhcip a,a umna a phungcian suangtekicim khin hi.</VERS>
            <VERS vnumber="32"> Tua bang ka muh cianginthu ka lung ngaingai a,thu manpha khat ka mu khia hi.</VERS>
            <VERS vnumber="33"> Tawmvei ihmutna, tawmvei lusukna,tawmvei sung na sep lohna,khutzepin ommawkna hangin</VERS>
            <VERS vnumber="34"> i tungah zawnna hong tung a,cihmawhna in hong khuhcip hi.</VERS>
        </CHAPTER>
        <CHAPTER cnumber="25">
            <VERS vnumber="1"> Etkakna le Theihhuai ThuteJudah kumpi Hezekiah’ lai-atte in a tei khiat uh Solomon’ paunak dangte:</VERS>
            <VERS vnumber="2"> Pasian in thu a ip manin a min thang a,kumpite in thu a genkhiat maninminthang uh hi.</VERS>
            <VERS vnumber="3"> Vantung sang lua-inleisung a thuk luat mah banginkumpipa’ ngaihsutna thuk lua-inkithei zo lo hi.</VERS>
            <VERS vnumber="4"> Ngun a ek teng pai khia lehangsikseekpa in na hoihpi piangsak thei hi.</VERS>
            <VERS vnumber="5"> Kumpipa kiang panmigilote nil khia lehangthumanin ama ukna kip thei bek hi.</VERS>
            <VERS vnumber="6"> Kumpipa mai-ah na om cianginmilian kineih kei inla,miliante’ tutna ding munahtukha kei in.</VERS>
            <VERS vnumber="7"> Uliante a awn dinginhua lai-ah va tusuk in, hong kicih sanginhih lai-ah hong tuto in,hong kicih ding hoih zaw hi.</VERS>
            <VERS vnumber="8"> Thu khatpeuh na theih cianginthukhen zum tun pah kei in.Na veengpa in nang’ khialhnahong laktelkik lehnang bang lawh nawn dingna hi hiam?</VERS>
            <VERS vnumber="9"> Na thuneihpih na veengpa bek mah tawhthu kiseel inla,mi khat’ thusimmidang’ tungah genthang kei in.</VERS>
            <VERS vnumber="10"> Tua hikeileh amah hehinnang hong maizumsak dinga,na minsiatna bei ngei nawn lo ding hi.</VERS>
            <VERS vnumber="11"> A kilawm huninkammal khat paukhiatna penngun pek tunga kham pek khata kisuang tawh kibang hi.</VERS>
            <VERS vnumber="12"> Hilhna a sang thei mipa adingina pil thuhilhpa penkizepna kham bilbah tawh kibang hi.</VERS>
            <VERS vnumber="13"> Amah a sawlte tungaha citak kamtai pa penanlak huna tuivot tawh kibang a,a tote’ lungsim thaksuaksak hi.</VERS>
            <VERS vnumber="14"> Bangmah a piak lohpi a kisialhpih pa penguah a zusak tuan lo meiipi lehuihpi nung tawh kibang lel hi.</VERS>
            <VERS vnumber="15"> Lungduai a zolzolna tawhgam ukte kizo thei a,kam nemin pauna tawhaana neite kizo thei hi.</VERS>
            <VERS vnumber="16"> Khuaizu na nek ciangina hoihkhop bek zah ne in.Tua hikeilehkhamlua-in na lua ding hi.</VERS>
            <VERS vnumber="17"> Na veengte’ inn-ah hawh mun lua kei in.Hong cimtakin hong mudah kha ding hi.</VERS>
            <VERS vnumber="18"> A lawmte’ langkhat ahteci man lo a pang mi penmolhtum, namsau, ahih kei lehthal hiam tawh kibang hi.</VERS>
            <VERS vnumber="19"> Haksat hunin a zuautat mimuanin neihkhakna penhana, ahih kei lehkhebai tawh kibang hi.</VERS>
            <VERS vnumber="20"> A dah a lungkham mipa kiangahlasakna penkhuadam laitakinpuan suahkhiat tawh kibang a,meima ci-al nuh tawh kibang hi.</VERS>
            <VERS vnumber="21"> Na galte a gil a kial leh an pia inla,a dang a taak leh tui pia in.</VERS>
            <VERS vnumber="22"> Tua hileh amau’ maizum nadingina bawl na hi a,Topa in nang tungahthaman hong pia ding hi.</VERS>
            <VERS vnumber="23"> Leilu lam huih in guah a zuksak bangingensiatna in hehna piangsak hi.</VERS>
            <VERS vnumber="24"> Phun bek a thei zi tawhinn sungah tenkhop sangininnkhumzang kiu khatahtangten hoih zaw tham hi.</VERS>
            <VERS vnumber="25"> A dangtak mipa intuivot lim a sak bangingamlapi-a om lawmte’ kiang paninthuzak nuam kisa hi.</VERS>
            <VERS vnumber="26"> Mihoih khat in mihoih lote’ gamtatnaa zuihkhak cianginhawktui nin, ahih kei lehtui uih tawh kibang hi.</VERS>
            <VERS vnumber="27"> Khuaizu a tam luanek ding a hoih loh banginphat ding deihluatna a hoih lo ahi hi.</VERS>
            <VERS vnumber="28"> Ama lungsim a ki-uk zo lo mipa pendalna kulhpi a nei lokhuapi tawh kibang hi.</VERS>
        </CHAPTER>
        <CHAPTER cnumber="26">
            <VERS vnumber="1"> Tuk laitak a vuk kia leanlak huna guahzu banginmihaite adinginpahtawina a kilawmna om lo hi.</VERS>
            <VERS vnumber="2"> Thu om lopi a hong kisamsiatna penbangmah a hong cih thei lo,khawlna mun mel a nei lo,a leengsuk a leengtophialphiah tawh kibang lel hi.</VERS>
            <VERS vnumber="3"> Sakolte sat ding kisam a,late kamkaih kisam a,mihaite zong sat ding a kisam ahi hi.</VERS>
            <VERS vnumber="4"> Mihaite’ thudotna dawngdawng lecinnang zong amau mah bangina hai na hi hi.</VERS>
            <VERS vnumber="5"> Mihaite a pilina kingaihsut khak loh nadinginamau’ haina tawh kizui-indawng zaw in.</VERS>
            <VERS vnumber="6"> Mihai khat kamtai-in a zang pa penama khe mah a sattantawm,siatna a zong pa ahi hi.</VERS>
            <VERS vnumber="7"> Khebai pa’ khe a kimanna om loina kikhai mawk banginmihaite adingin paunak inbangmah man nei lo hi.</VERS>
            <VERS vnumber="8"> Saili kuangah sailungtang khihcip lehangphattuamna a om loh banginmihaite pahtawina zonga mawkna ahi hi.</VERS>
            <VERS vnumber="9"> Mihaite inpaunak thuhilhnate a paukhiat cianginzukham pa in a khut a ling oma khei dingin a kipan tawh kibang lel hi.</VERS>
            <VERS vnumber="10"> Mihai a tuahkhak peuhtha cial a a nei pa pena tuahkhak peuh a ban kapthal tawipa tawh kibang hi.</VERS>
            <VERS vnumber="11"> Ui in a luak a zuatkik banginmihaite zong a haitat ngei bangintakik zel hi.</VERS>
            <VERS vnumber="12"> A pil lo kimlai a pil a kisapa sanginmihaite adinginlametna om zaw lai hi.</VERS>
            <VERS vnumber="13"> Thadahpa in,“Lampi-ah humpinelkai om!Kongzingah humpinelkai om!”ci-in lumlum hi.</VERS>
            <VERS vnumber="14"> Kongkhak pen kawmhek tungaha kiheihei lel banginmi thadahpaa lupna tungah kiheihei hi.</VERS>
            <VERS vnumber="15"> Thadahpa in a khutinankuang sawksuk a,a kam ah a baktohkik ding nangawngim zungzung kisa hi.</VERS>
            <VERS vnumber="16"> A kilawmin thu a dawng theimihing sagih sanginmi thadahpa a ngaihsutna-ahpil kisa zaw hi.</VERS>
            <VERS vnumber="17"> Eite tawh a kisai lokitotna sunga kiphumna penui ommuang khat a bil-ini kaihsak tawh kibang hi.</VERS>
            <VERS vnumber="18"> A veengte a khem khit cianginka ciamnuihna hi, a ci pa pen</VERS>
            <VERS vnumber="19"> sih theihna gu a baang thaltang tawha kap pa tawh kibang hi.</VERS>
            <VERS vnumber="20"> Sing om kei leh mei mit a,gensiatna om kei leh kitotna bei hi.</VERS>
            <VERS vnumber="21"> Meihol in mei-am ding piangsak a,sing in mei kuangsak a,migilo in kitotna piangsak hi.</VERS>
            <VERS vnumber="22"> Gensiatna pen a lim mahmahan tawh a kibang hi a,mihingte’ sungtawng pekahtumsuk pahpah hi.</VERS>
            <VERS vnumber="23"> Tungtham beka kam khum pauna pencimbeng kizut leibeel tawh kibang hi.</VERS>
            <VERS vnumber="24"> A simtat mi ina kampi bek tawh thuhoih gen a,a lungsimah zuauthu bek om hi.</VERS>
            <VERS vnumber="25"> A lungsimah a deihhuai lothu sagih tak om ahih maninkam khum takin a pau maninumkha kei in.</VERS>
            <VERS vnumber="26"> Ama hoih lohna a ip nop hanginmi khempeuh inama gitlohna thei veve hi.</VERS>
            <VERS vnumber="27"> Mi siahna-in gum a toteamau’ gum tawhna sung mahahlehkiat zawsop uh a,mi a dengkha dingin suang a khukteamau’ suang khuk mah inamau mah lehden kha zaw hi.</VERS>
            <VERS vnumber="28"> Zuaugenna inmidik kimlai a mawh bangsak a,tungtham beka thugenna insiatna bek piangsak hi.</VERS>
        </CHAPTER>
        <CHAPTER cnumber="27">
            <VERS vnumber="1"> Zing ciang hun adingkima-sialh kei in.Tuhun le tua hun kikalaha piang ding thu bangmah na thei kei hi.</VERS>
            <VERS vnumber="2"> Midangte in hong phat lohbuangnangmah kiphattawm kei in.Khual mite in hong phat lohbuangnangma kamin kiphattawm kei in.</VERS>
            <VERS vnumber="3"> Suangtum le sehnel gik mahmah a,ahi zongin mihaite’ piansaklungkhamna gik zaw lai hi.</VERS>
            <VERS vnumber="4"> Hehna le sinsona siahuai a,ahi zongin hazatna siahuai zaw lai hi.</VERS>
            <VERS vnumber="5"> Itna i seel bawl sangina langtangin taina hoih zaw hi.</VERS>
            <VERS vnumber="6"> I lawmte in hong liamsak hangini hoihna dinga hong deihsakna hizaw hi.I galte in hong ngawng kawina penhong lehbawlna ahi hi.</VERS>
            <VERS vnumber="7"> A gilvah mipa inkhuaizu nangawn duh nawn lo a,a gilkial mipa ina kha an nangawn limsa hi.</VERS>
            <VERS vnumber="8"> Inn panin gamlapi-ah a zin khia mipaa bu panin a leeng khiavasa tawh kibang hi.</VERS>
            <VERS vnumber="9"> Sathau namtui le paknamtui inlung nuamsak a,lawmte’ limbawlna in tha hatsak hi.</VERS>
            <VERS vnumber="10"> Na lawmte daangkoih kei inla,na pa’ lawmte dong nangawnlawm bawl in.Na lungkham cianginna sanggampa va ko kei in.A gamla-ah a om i sanggampa sangina nai-ah a om i veengpa kimang zaw hi.</VERS>
            <VERS vnumber="11"> Ka ta aw, pil in;tua hileh ka lungdam dinga,kei hong mawhsak nuamte inbangmah hong cih thei lo ding hi.</VERS>
            <VERS vnumber="12"> Mipilte in a lauhuai thumu thei-in pelh uh a,mi mawkmawkte inphusuakin thuak uh hi.</VERS>
            <VERS vnumber="13"> Mi khat in gamdang mi khat’ leibaa lohsak dingin kam a ciam leha ciam bangin ama neihsakilaksak takpi ding hi.</VERS>
            <VERS vnumber="14"> Mi khat in a kituak lopi-inmidang khat limbawl lualiang lehamah in a sia laminna ngaihsun zaw hi.</VERS>
            <VERS vnumber="15"> Phun bekbek a thei zi pentheu hun mel a nei loguahciin tawh kibang hi.</VERS>
            <VERS vnumber="16"> Tua bang numeite kikho thei lo a,a kikham thei lo huihnung lei khutin sathau i tawi nop tawhkibang hi.</VERS>
            <VERS vnumber="17"> Sik in sik mah hiamsak thei a,mi in midang pilsak thei hi.</VERS>
            <VERS vnumber="18"> Theikung a cing pa in a theigah ne a,a tapa a kem pa in pahtakna ngah hi.</VERS>
            <VERS vnumber="19"> Tui sung en leengeima maitang i muh bangini lungsim en leengeima pianzia kilang hi.</VERS>
            <VERS vnumber="20"> Mihingte’ lungsim penmisite’ gam tawh kibang a,tamlua cih hun nei thei lo hi.</VERS>
            <VERS vnumber="21"> Ngun le khamte meikhukah kize-et a,mihing ahihleh phatna tawh kize-et hi.</VERS>
            <VERS vnumber="22"> Mihai khat a sih dek donginna satsat hangina hai ngei mahin hai veve lai ding hi.</VERS>
            <VERS vnumber="23"> Na tuuhonte hoihtakin thei inla,na bawnghonte hoihtakin kem in.</VERS>
            <VERS vnumber="24"> Bang hang hiam cih lehneihsa kip tawntung lo a,hauhna pen a khangkhanginkizom suak lo hi.</VERS>
            <VERS vnumber="25"> Lopate ki-at mang khin a,ahi zongin a no hong selkik hi.Mualtungah a po lopa hing khempeuhki-atin inn-ah kipua a,</VERS>
            <VERS vnumber="26"> tuute in na puan ding hong guan a,na keeltal mantelo ciing khat man tawh kikim hi.</VERS>
            <VERS vnumber="27"> Na keelnawite ahihlehna innkuan annek ding,le na nasem numeite’ nuntak nadingin kicing ding hi.</VERS>
        </CHAPTER>
        <CHAPTER cnumber="28">
            <VERS vnumber="1"> Migilo le MithumanKuama delh lohpi-inmigilote tai mang a,mithumante ahihlehhumpinelkai bangin a hang uh hi.</VERS>
            <VERS vnumber="2"> Gam sung mite a hoih loh ciangina banbaningam uk kumpi tampi nei uh a,ahi zongin mipil thungaihsun theite ingam sung thahatsakin kipsak uh hi.</VERS>
            <VERS vnumber="3"> Mizawngte a bawlsia aana a nei mipa penlo-a ante a susia gawpguahzu tawh kibang hi.</VERS>
            <VERS vnumber="4"> Thukham a zui lo mite inmigilote pakta uh a,thukham a zui mite ahihlehmigilote tawh kilem lo uh hi.</VERS>
            <VERS vnumber="5"> Mi siahuaite inthutang cihmel thei lo uh a,Topa a biate in ahihleha kicingin a thei uh hi.</VERS>
            <VERS vnumber="6"> Hau napi-in lungsim kawi mi hihna sanginzawng napi-inpaubaan neih lohna hoih zaw hi.</VERS>
            <VERS vnumber="7"> Thuhilhna a mang mite ta pil hi a,lawm gilo tawh a kikhawl mi ina pa mindaisak hi.</VERS>
            <VERS vnumber="8"> A meet a pung lakna tawh a hau mipa penmizawngte a hehpih mipa adinginsum a zonsak hi lel hi.</VERS>
            <VERS vnumber="9"> Mi khat in thukham a zuihnop kei lehama thungetna nangawnPasian in zakthadahhuai sa hi.</VERS>
            <VERS vnumber="10"> A diktat mi khatsiatsak ding a hanciam pa penama tawhsa gum sung mahahkia ding hi.A dik mipa in gamh hoih luah dinga,migilo pa in bangmah luah lo ding hi.</VERS>
            <VERS vnumber="11"> Mihau pa pen amah pil kisa a,ahi zongin a zawng mipil pa ina hau pa’ haina phawkkhia veve hi.</VERS>
            <VERS vnumber="12"> Mihoihte in vangliatna a ngah cianginmi khempeuh lungdam uh a,migilote a liat cianginadangte in gimna thuak uh hi.</VERS>
            <VERS vnumber="13"> A khialhna a im mite a dau pai lo dinga,a mawhna pulakin a kikheel mite inhehpihna ngah ding uh hi.</VERS>
            <VERS vnumber="14"> Topa a zahtak tawntungte penmi nuamsa hi a,a lungkhauh mite inlungkhamna tuak ding uh hi.</VERS>
            <VERS vnumber="15"> Mizawngte a uk migilo pa penhumpinelkai gilkial levompi halungvei tawh kibang hi.</VERS>
            <VERS vnumber="16"> Ngaihsut siamna a nei lo gam ukpaa gilo kumpi hi dinga,thuman tawh ngah ding beka deih mipa in sauveipi uk ding hi.</VERS>
            <VERS vnumber="17"> Mi thatin a khial pa inama hankhuk ding a to ahi hi.Ama hankhuk tawh kho kei in.</VERS>
            <VERS vnumber="18"> Thumanin a gamta mitelungmuangin om ding uh a,a zuautat mite ahihlehpuk ding uh hi.</VERS>
            <VERS vnumber="19"> Nakpi takin lo a khopa hau mahmah a,bangmahin a kimang tum lona a sempa zawng mahmah hi.</VERS>
            <VERS vnumber="20"> A citak mipa in thupha tampi ngah dinga,a hau baih nuam mipa ingim tuak pelmawh ding hi.</VERS>
            <VERS vnumber="21"> Mi langbawlna hoih lo a,ahi zongin letsong neucik khat hanginthukhente gamta khial thei zel hi.</VERS>
            <VERS vnumber="22"> A huaiham mi ina hauh nadingin huai mengmeng a,a tawpna-aha zawn ding lamtak phawkkha lo hi.</VERS>
            <VERS vnumber="23"> Mi khat tai-in thuhilh lecintungthama phatna sangina tawpna-ah lungdam zaw ding hi.</VERS>
            <VERS vnumber="24"> A nu a pa’ neihsa laksakin,“Khialhna hi kei,”a ci pa pen guta mah hi veve hi.</VERS>
            <VERS vnumber="25"> A huaiham mi in kitotna piangsak a,Topa a muang mite mihau hi ding hi.</VERS>
            <VERS vnumber="26"> Ei le ei kimuanna haina hi a,mipilte’ hilhna zuihna penlungmuanna ahi hi.</VERS>
            <VERS vnumber="27"> Mizawng a huhte cimawh ngei lo dinga,huhna a pia nuam lote insamsiatna ngah ding hi.</VERS>
            <VERS vnumber="28"> Migilote a liat cianginmidangte bucip uh a,amaute a zakiat cianginmidikte in ukkik ding hi.</VERS>
        </CHAPTER>
        <CHAPTER cnumber="29">
            <VERS vnumber="1"> Kihilh napi-ina mang nuam lotebawlphat zawh nawn loh donginkisia ding uh hi.</VERS>
            <VERS vnumber="2"> Midikte in gam a uk ciangingammite lungdam uh a,migilote in a uk ciangina gammite thum uh hi.</VERS>
            <VERS vnumber="3"> Pilna a deih mi in a pa lungdamsak a,numei paktat tawh a kikhawl mi ina neihsa teng lawn mang hi.</VERS>
            <VERS vnumber="4"> Thumanin a gamta kumpi ina gam kipsak a,sum bek a ngaihsun kumpi ina gam siasak hi.</VERS>
            <VERS vnumber="5"> A man lopi-in mi khat mawkphatna pena awk nadingin thangsiahna ahi hi.</VERS>
            <VERS vnumber="6"> Migilote amau mawhna sungah awkcip a,midikte ahihlehsuakta-in lungdam uh hi.</VERS>
            <VERS vnumber="7"> Midikte inmi cimawhte ading thu khual uh a,migilote intua bang thukhualna thei lo uh hi.</VERS>
            <VERS vnumber="8"> Thu a khual lote inkhua sungah buaina lianpi piangsak a,mipilte in tua buaina daisak thei hi.</VERS>
            <VERS vnumber="9"> Mipil khat inmihai khat tawh zumah thu nei lehmipil pa tungah hehin zahko a,phattuamna piang tuan lo hi.</VERS>
            <VERS vnumber="10"> Mi a that nuamte ina thuman mi mudah a,midikte in a thuman mi hu uh hi.</VERS>
            <VERS vnumber="11"> Mihai pa a hehna banginkam pau-in gamta gawp a,mipil pa ahihlehki-ipin a hehna damsak hi.</VERS>
            <VERS vnumber="12"> Kumpipa in zuauthu saangin na sem leha nuai-a ulian khempeuh zongzuaugenin nitum ding uh hi.</VERS>
            <VERS vnumber="13"> Mizawng pa le mi bawlsia paa kibatna uh khat om hi.Topa in a nih tuakun mittang guan hi.</VERS>
            <VERS vnumber="14"> Kumpipa in mizawngte’ thua manin khensak leha ukna kip tawntung ding hi.</VERS>
            <VERS vnumber="15"> Ciangduai le tai-na in pilna guan a,a kikhahkhong ta ina nu maizumsak hi.</VERS>
            <VERS vnumber="16"> Migilote ulian suak lehsiatna khang semsem a,ahi zongin midikte inamau’ mit mahmah tawha gilo uliante’ zakiatnamu ding uh hi.</VERS>
            <VERS vnumber="17"> Na ta thuhilhin tai lecinama hangin na kipak dinga,na lung hong kimsak ding hi.</VERS>
            <VERS vnumber="18"> Pasian’ lamlahna a kizuih lohna gamahgam sung mite phengtat gawp uh hi.Pasian’ thukhama zui mite ahihleh a lungdam uh hi.</VERS>
            <VERS vnumber="19"> Kama hilh lel tawh silate pil zo lo a,a theih hangun hong mang tuan lo hi.</VERS>
            <VERS vnumber="20"> Thu ngaihsun loina pheng paupau mipa sanginmihai pa adinginlametna om zaw lai hi.</VERS>
            <VERS vnumber="21"> Sila khat a neu tung a kipanlimtakin na khoi hangina tawpna-ahnang hong hehsak veve ding hi.</VERS>
            <VERS vnumber="22"> A heh pahpahte in kitotna piangsak a,a heh baihte khial thei tawntung hi.</VERS>
            <VERS vnumber="23"> A kiphasakte inniamkhiatna thuak dinga,a kiniamkhiatte inpahtawina ngah ding hi.</VERS>
            <VERS vnumber="24"> Guktakna sungah a kipawl mipaama adingin thusia zongpa ahi hi.A guktakna pulak lehamah gim kipia dinga,gen khia kei leh lahPasian in samsia veve ding hi.</VERS>
            <VERS vnumber="25"> Midangte kihtakna inhong lunghimawhsak a,Topa muanna inhong lungmuangsak hi.</VERS>
            <VERS vnumber="26"> Mi khempeuh ingam ukte’ maipha ngah dinghanciam ciat uh a,ahi zongin Topa’ kiang pan bekinthutang kingah hi.</VERS>
            <VERS vnumber="27"> Midikte in migilote mudah uh a,migilote in midikte mudah uh hi.</VERS>
        </CHAPTER>
        <CHAPTER cnumber="30">
            <VERS vnumber="1"> Agur’ Muhna ZiaJakeh’ tapa Agur’ thugente: Amah in,“Pasian aw, ka lunggim a,ka cih nading ka thei kei hi.</VERS>
            <VERS vnumber="2"> Ka hai lua a, mihing ka sun kei hi.Mihing banginngaihsut siamna ka nei kei hi.</VERS>
            <VERS vnumber="3"> Pilna thu ka thei kei a,Pasian’ thu ka theih om lo hi.</VERS>
            <VERS vnumber="4"> Vantungah kua kahto a,leitungahkua hong kumsukkik ahi hiam?Kua in a khut sungah huihte lomcip a,puan tawh tuite tuncip ahi hiam?Kua in leitung bulpitephut kip ahi hiam?Tua bang mi na theih ngei leha tapa’ min bang ahi hiam? </VERS>
            <VERS vnumber="5"> “Pasian in a thugen khempeuha manna laktel a,amah a belte adinginkidalna lum ahi hi.</VERS>
            <VERS vnumber="6"> Ama gen lohpi behlapsak kei in;na tua cih lehamah in nang hong tai-inzuau thugen na hihnahong kilang ding hi,” a ci hi.Paunak Dangte</VERS>
            <VERS vnumber="7"> Pasian aw, thu nih kong ngen hi.Ka sih ma-in tuate hong pia in.</VERS>
            <VERS vnumber="8"> Zuauna le khemnaka zat loh nadingin hong huh inla,a haulua lo, a zawnglua loinhong bawl inla,ka khamkhop zah lian bekan hong pia in.</VERS>
            <VERS vnumber="9"> Haulua leng nang hong nialin,“Topa i cih kua ahi hiam?”kong ci kha dinga,zawnglua leuleu leng mi’ na guksakinka Pasian’ minkong daisak khazel ding hi. </VERS>
            <VERS vnumber="10"> Sila khat a topa kiangahgensia kei in;amah in nang hong gensia-ingimna na thuakkha ding hi.</VERS>
            <VERS vnumber="11"> A pate samsia-in a min a daisak,a nute a phat lo mi pawlkhat om hi.</VERS>
            <VERS vnumber="12"> Amaute a nin mahmah hinapi-inamau’ muhna-ah siang a kisa mahmah mi pawlkhat om hi.</VERS>
            <VERS vnumber="13"> Mihoih pha mahmahin a kingaihsun,a kiliansak mahmah mi pawlkhat om hi.</VERS>
            <VERS vnumber="14"> A ha uh namsau tawh a kibanggam sung mizawngte a netum,mi cimawhte a liaktummi pawlkhat om hi.</VERS>
            <VERS vnumber="15"> Vot in tanu nih nei a,khat in, “Hong pia in,” ci a,a khat in zong, “Hong pia in,”mah ci veve hi.“Pha zo ta,” a ci ngei lo nam thumom a, eh! li hi zaw:</VERS>
            <VERS vnumber="16"> Han khuk, taciing numei,tui a deih tawntung lei keu,le a kisumit zo lo meikuang.</VERS>
            <VERS vnumber="17"> A pa a simmawh mipa,a nu’ thu a mang nuam lo mipa,va-ak in a mittang khelkhiat sakinmusanete in a sa ne ding uh hi.</VERS>
            <VERS vnumber="18"> Ka theih zawh hetloh a lamdang mahmahthu thum om a, eh! li hi zaw:</VERS>
            <VERS vnumber="19"> Vanah musane a leen theihna zia,suangpi tungah gul a pai theihna zia,tuipi tungah teembaw a pai theihna zia,le nungak tangval a kingaihna zia.</VERS>
            <VERS vnumber="20"> A citak lo zi hih bangin gamta hi:Midang tawh khialintua ciangin kisilsiang a,“Khialhna bangmah gamta kei ing,”ci khem hi.</VERS>
            <VERS vnumber="21"> Leitung mi khempeuh ina thuak zawh loh thu thum,eh! thu li om a,</VERS>
            <VERS vnumber="22"> sila khat kumpi a suah ciang,mihai khat in a duh bangbanga nek zawh ciang,</VERS>
            <VERS vnumber="23"> a muhthadahhuai numei khat inpasal a neih ciang,nasem numeino in a tonu’ zaa suan ciang.</VERS>
            <VERS vnumber="24"> A neu mahmah ganhing nam lileitungah om a,ahi zongin a pil penpente ahi hi.</VERS>
            <VERS vnumber="25"> Miksite:A hat het lo ganhing hinapi-inkhuakhal sungin a nek ding uhkhol zo uh hi.</VERS>
            <VERS vnumber="26"> Ngalvangte:A thahat lo ganhing hinapi-insuang lakah a kua ding bawl uh hi.</VERS>
            <VERS vnumber="27"> Kauphete:Kumpi nei lo napi-in a kituak diamdiaminhontat thei uh hi.</VERS>
            <VERS vnumber="28"> Innhikte: Khut sunga tawi zawhganhing hilel napi-inkumpi inn sungah teeng zo uh hi.</VERS>
            <VERS vnumber="29"> A gamtatna i et ciangina thupi suak mahmah thum,eh! li om hi.</VERS>
            <VERS vnumber="30"> Humpinelkai:Ganhing lak pan a hat pen kuamah a kihta lo.</VERS>
            <VERS vnumber="31"> Aklui:A kihisak pai kuankuan.Keeltal:A kihisak pai gangan.Kumpipa:A mite’ mai-ah a pai lanlan.</VERS>
            <VERS vnumber="32"> Kiphasakin na hai pau ngei a,thusia bawl dingna ngaihsut ngei khak lehlimtakin thu ngaihsun pha in.</VERS>
            <VERS vnumber="33"> Bawngnawi toktok lehangthawhbat hong suak a,mi khat’ nak tupsak lehangsi hong luang a,mi phin lehangkitotna hong piang hi.</VERS>
        </CHAPTER>
        <CHAPTER cnumber="31">
            <VERS vnumber="1"> Kumpipa tungah Ngaihsut PiaknaKumpipa Lemuel, a nu in a thuhilhna:</VERS>
            <VERS vnumber="2"> Kong it mahmah ka ta aw,thu ngenngenin kong neihka tapa na hi hi.Nangma tungah bang tenghong gen ding ka hi hiam?</VERS>
            <VERS vnumber="3"> Na thatang tengnumei tungah beisak kei inla,na sum khempeuhnumei tungah zang kei in.Numei in kumpipa siasak thei hi.</VERS>
            <VERS vnumber="4"> Lemuel aw, ka thugen hong ngai in.Kumpite in zu nek huai lo a,mi ukte in khamtheihzu a duh dinghi lo hi.</VERS>
            <VERS vnumber="5"> Zu ne le-uh,thukham mangngilh uh a,thukham hei-in mizawngtegim pia khathei uh hi.</VERS>
            <VERS vnumber="6"> A si dekdekte, khamtheihzu pia inla,a lungkham mahmahte,leenggahzu pia in.</VERS>
            <VERS vnumber="7"> Amaute nesak lecina zawnna uh mangngilhin,a lungkhamna uhphawk nawn lo ding uh hi.</VERS>
            <VERS vnumber="8"> Thu a gen thei lo mite adinginthu gensak inla,a huh ding a om lo mite panpih in.</VERS>
            <VERS vnumber="9"> Amau ading thu geninthu a tangin khen inla,a zawng a cimawh miteamau adingin a kilawmhamphatna ngahsak in.Zi Hoih Pahtawina</VERS>
            <VERS vnumber="10"> Zi hoih pen suangmanpha sanginmanpha zaw pek a,ahi zongin zi hoih ngah dinghaksa mahmah hi.</VERS>
            <VERS vnumber="11"> A pasal in muang mahmah a,a inn sung uhahannek kitasam ngei lo uh hi.</VERS>
            <VERS vnumber="12"> Amah in a khan tawntungina pasal tungah thupha bawl a,a pasal tungah thusia tun ngei lo hi.</VERS>
            <VERS vnumber="13"> Amah in samul le khau zonginthanuam takin na sem hi.</VERS>
            <VERS vnumber="14"> Amah in sumbukte’ van puateembaw bangingamlapi panin an hong ciahpih hi.</VERS>
            <VERS vnumber="15"> Phalvak tungin zingtho a,annek ding teng limtakin bawlina nasem numeite’ sep ding tenga vaihawmsak hi.</VERS>
            <VERS vnumber="16"> Amah in leitang hoih penpen zong a,a thalawhsa sum tawha leenggui lo ding a lei hi.</VERS>
            <VERS vnumber="17"> A nik singtenin a puanban zial a,thalawp takin na a sem hi.</VERS>
            <VERS vnumber="18"> Amah in a nasepte a manphatna thei a,zankim zankhang donginnakpitakin na a sem hi.</VERS>
            <VERS vnumber="19"> Amah in khau kheekina puan ding gantawm hi.</VERS>
            <VERS vnumber="20"> A zawng mite tungahamah cingh mahmah a,a cimawh mite tungah huhna a pia hi.</VERS>
            <VERS vnumber="21"> A innkuan buppipuanlum guan zo ahih maninphalbi tun ding lunghimawh lo hi.</VERS>
            <VERS vnumber="22"> Amah in a puan ding khuitawm a,saihadial puansan vive a silh zo hi.</VERS>
            <VERS vnumber="23"> Thukhen upate lakaha pasal a tut cianginmite’ lakaha kitheikim mi khat ahi hi.</VERS>
            <VERS vnumber="24"> Amah in puan khui-inkawnggakte zong bawl a,sumbukte tungah tuate a zuak hi.</VERS>
            <VERS vnumber="25"> Amah a tha hatin zong kizahtak a,mailam hun ading a lung patau lo hi.</VERS>
            <VERS vnumber="26"> Amah in a pilna tawh thu gen a,kam khum takin pau hiathiat hi.</VERS>
            <VERS vnumber="27"> Amah in a innkuansungkisapna teng sem a,a tawntungin manlah den hi.</VERS>
            <VERS vnumber="28"> A tate in amah it mahmah uh a,a pasal in zong pakta mahmah a,</VERS>
            <VERS vnumber="29"> “Zi hoih tampi a om tei hanginnang kan-a hoih kuamah om kei,”ci-in a phat hi.</VERS>
            <VERS vnumber="30"> Ngaihbaanna pen zuaupi hithei a,melhoihna zong mai mang thei hi.Ahi zongin Topa a zahtak numeia phattaak ahi hi.</VERS>
            <VERS vnumber="31"> A sepna khempeuh hanginamah phat un.Mi khempeuh ina zahtak dingin a kilawm ahi hi.</VERS>
        </CHAPTER>
    </BIBLEBOOK>
    <BIBLEBOOK bnumber="21" bname="Thuhilhna" bsname="Ecc"> 
        <CHAPTER cnumber="1">
            <VERS vnumber="1"> Jerusalem khua sungah kumpi a sem, David’ tapa, Thugen Siampa’ thugente:</VERS>
            <VERS vnumber="2"> Thugen Siampa in hih bangin ci hi:A mawknapi, a mawknapi,na khempeuh a mawknapi.</VERS>
            <VERS vnumber="3"> Gimpi-a nisa thuakin nasepna-ahmihing in bang noptuam ngah ahi hiam?</VERS>
            <VERS vnumber="4"> Khang khat bei-inkhang khat hong tung a,ahi zongin leitung kibangbang niloh hi.</VERS>
            <VERS vnumber="5"> Ni hong suakin ni tum a,a suakkik dingin tum zel hi.</VERS>
            <VERS vnumber="6"> Leitaw lamah huih nunginleilu lamah nung leuleu a,a zuih ngeina teng mah zui-innungnung niloh hi.</VERS>
            <VERS vnumber="7"> Lui khempeuh tuipi-ah luangsuk a,ahi zongin tuipi dim nai lo hi.Tuipi tuite a khu-in leengintuinakah guahin zu a,a nak panin hong luangsukkik zel hi.</VERS>
            <VERS vnumber="8"> Na khempeuh lunggimhuai a,kuama genzawh ding hi lo hi.Mit in a muh cim thei lo a,bil in a zak cim thei lo hi.</VERS>
            <VERS vnumber="9"> A omsa mah bangin hong piangkik dinga,a kisemsa bangin hong kisemkik ding hi.Leitungah a thak na khat beek om lo hi.</VERS>
            <VERS vnumber="10"> Hih pen a thak ahi hi,a kici thei ding khat beek om lo hi.Eite’ khan ma-in a omsa vive ahi hi.</VERS>
            <VERS vnumber="11"> A beisa nate kiphawkkha nawn lo a,hong tung lai ding thute zonga khangkikte in phawk nawn lo ding hi.</VERS>
            <VERS vnumber="12"> Thugen Siampa kei pen Jerusalem khua-ah Israel kumpipa ka hi ngei hi. </VERS>
            <VERS vnumber="13"> Hih leitungah a kisem na khempeuh entelin a thu kan ding ka ngaihsun hi. Pasian in tua bang nasep ei tungah hong guat pen a nuam het lo nasep khat ahi hi. </VERS>
            <VERS vnumber="14"> Leitungah a kisem khempeuh ka mu khin a, tuate khempeuh a mawknapi na hi a, huihpi nung tawh kibang lel hi.</VERS>
            <VERS vnumber="15"> A kawisate kimamsak thei lo a,a om lopi a omin kiseh thei lo hi.</VERS>
            <VERS vnumber="16"> “Pilna sangpi ka nei a, keima mai-ah Jerusalem a uk dangte khempeuh sangin ka pil zaw hi. Pilna le theihna a kici khempeuh ka thei loh om lo hi,” ka ci hi. </VERS>
            <VERS vnumber="17"> Pilna le haina, theihna le mawlna, a kilamdanna ka zong hi. Ahi zongin tua bang ka hahkatna zong a mawknapi ahih lam ka phawk hi. </VERS>
            <VERS vnumber="18"> Pil semsem lehang kilunghimawh semsem a, tam thei semsem lehang hong gimsak semsem zawsop hi.</VERS>
        </CHAPTER>
        <CHAPTER cnumber="2">
            <VERS vnumber="1"> Lungdamna zongin nuam ka sak bang bangin om ning, ci-in ka ngaihsun leuleu hi. Tua zong a mawknapi ahihna ka phawk zel hi. </VERS>
            <VERS vnumber="2"> Nuihna pen haina ahihna, nopna pen bangmahin a kiman lohna ka mu khia hi. </VERS>
            <VERS vnumber="3"> Mihingte in leitungah tomno a nuntak sungin bangci om leh hoih ding ahi hiam, cih ka muh theih nadingin pilna ka deihna mah tawh, zunekna tawh ka lung nuamsakin, ka utut sep ding ka hanciam hi.</VERS>
            <VERS vnumber="4"> Na lian tampi tak mah ka sem zo hi. Keima adingin inn tampi tak ka lam a, leenggui lo tampi tak mah ka nei hi. </VERS>
            <VERS vnumber="5"> Huan bawlin singno cinna lo zong ka nei a, ka huan sungah nektheih namkim kidim hi. </VERS>
            <VERS vnumber="6"> Tua singnote tui piak nadingin tuikhukpi zong ka bawl hi. </VERS>
            <VERS vnumber="7"> Ka inn-ah a suak silate banah, sila a nu a pa-in tampi tak ka neithuah hi. Tuuhonte le bawnghonte zong tampi tak ka nei a, Jerusalem-a om ngei dangte khempeuh sangin ka hau zaw hi. </VERS>
            <VERS vnumber="8"> Ka zawhsa kumpite’ sumkholna panin keima adingin ngun le kham zong ka la hi. Ka lungnop nadingin la a sa ding lasiam numei le pasal tampi ka nei a, ka deih zahzah zong ka nei zo hi. </VERS>
            <VERS vnumber="9"> Tua ahih ciangin keima hun ma-in Jerusalem-ah a om ngei mite khempeuh sangin ka lian zaw a, ka pilna zong bei tuan lo hi. </VERS>
            <VERS vnumber="10"> Ka deih khempeuh ka nei a, ka ut bangbangin omin ka gamta hi. Ka sepna khempeuh ah nuam ka sa hi; tua nopsakna pen ka nasepna hangin ka phattuamna ahi hi. </VERS>
            <VERS vnumber="11"> Tua ciangin ka sepsa na khempeuh, tua bangin haksapi a ka sepnate ka ngaihsutkik ciangin, na khempeuh a mawknapi ahihna le leitungah bangmah phattuamna a om lohna ka phawk hi.</VERS>
            <VERS vnumber="12"> A hi-in ci lehang, kumpi khat in ama ma-a kumpipa’ hihsa teng mah a hih thei bek ahi hi. Tua ahih ciangin pilna, haina, mawkna i cih bang ahi hiam, ci-in ka ngaihsun hi. </VERS>
            <VERS vnumber="13"> Tua banga ka ngaihsut ciangin, khuavak in khuamial a zawh bangin, pilna pen haina zawhna ahih lam ka mu hi. </VERS>
            <VERS vnumber="14"> Mipilte in a pai nading mun mu thei a, mihaite in a pai nading mun mu thei lo hi. Ahi zongin a pil le a hai in a kibang khat a tuah tuak ding ka thei hi. </VERS>
            <VERS vnumber="15"> Tua ciangin, “Mihaite tungah a piang ding thute kei’ tungah zong hong piang ding ahih manin, ka pil mahmah manin bang phattuamna ngah ka hi hiam?” ka ci a, “Bangmah ngah kei ing, themkhat zong ngah kei ing,” ci-in ka kidawng hi. </VERS>
            <VERS vnumber="16"> Mihaite a kiphawkphawk loh mah bangin, mipilte zong kiphawkphawk tuan lo a, mailam hunah i vekpi-in hong kimangngilh lel ding ahi hi. A pil a hai-in, i vekpi-in i si ding hi. </VERS>
            <VERS vnumber="17"> Tua ahih ciangin hih leitunga sepna khempeuh in lungkhamna cih loh hong piak theih dang bangmah om lo ahih manin, hih leitunga hinna pen kei adingin a kimanna bangmah om lo hi. A mawknapi, huih hawmguak bang bek hi lel hi.</VERS>
            <VERS vnumber="18"> Keimah a hong laih ding pa tungah ka neih ka lam khempeuh ka nusiat ding thei ka hih manin, nakpitakin sem-a ka gimpih nate pen kei adingin a phattuamna om lo hi. </VERS>
            <VERS vnumber="19"> Kei hong laih pa pil taleh hai taleh, ka pilna ka siamna khempeuh zanga ka sepsa nate luahin a ukpa hi ding hi. Hih pen a mawknapi taktak ahi hi. </VERS>
            <VERS vnumber="20"> Tua ahih ciangin hih leitungah nakpitakin na ka sepna ka kisik hi. </VERS>
            <VERS vnumber="21"> Pilna, siamna, theihna siit loin na kisem a, themkhat zong a gimpih het lo mi khat adingin nusiat ding hi zenzen hi. Hih thu a man het lo, a mawknapi taktak ahi hi. </VERS>
            <VERS vnumber="22"> Mi khat in hih leitungah lunghimawhin thatang sanin na a sepna-ah bang phattuamna ngah ahi hiam? </VERS>
            <VERS vnumber="23"> Sepna bawlna khempeuh ah lungkhamna le sinkhamna bekbek hi a, zan nangawnin a ihmut mawhpih hi. Hih pen a mawknapi taktak ahi hi.</VERS>
            <VERS vnumber="24"> Mihing khat in a nasepna thamanin an ne tui dawnin nuamsa-in a om sangin a hoih zaw bangmah dang om lo hi. Ahi zongin tua nangawn zong, Pasian’ hang ahihna ka phawk hi. </VERS>
            <VERS vnumber="25"> Pasian kihel loin kua in an ne-in nuamsa thei ding ahi hiam? </VERS>
            <VERS vnumber="26"> Pasian in amah a lungdamsakte tungah pilna, theihna le lungdamna pia a, ahi zongin a hehpihhuai mimawhte ahihleh a sep bek sisakin, amau’ thalawhsa khempeuh amah a lungdamsakte tungah a piaksak hi. Hih pen a mawknapi taktak, huihpi nungdelh bang bek ahi hi.</VERS>
        </CHAPTER>
        <CHAPTER cnumber="3">
            <VERS vnumber="1"> Na Khempeuh in Hun Nei CiatHih leitungah a piang thu khempeuh, Pasian in ama pian hun dinga a sehsa hunin a piansak ahi hi.</VERS>
            <VERS vnumber="2"> Suah hun om a, sih hun om hi.Suan hun om a,bawhkhiat hun om hi.</VERS>
            <VERS vnumber="3"> Gawh hun om a, khoi hun om hi.Phel hun om a, lam hun om hi.</VERS>
            <VERS vnumber="4"> Kah hun om a, nuih hun om hi.Dah hun om a, laam hun om hi.</VERS>
            <VERS vnumber="5"> Lupkhawm hun om a,tuamlup hun om hi.Kikawi hun om a,kikhah hun om hi.</VERS>
            <VERS vnumber="6"> Zon’ hun om a, mansuah hun om hi.Kep hun om a,paihkhiat hun om hi.</VERS>
            <VERS vnumber="7"> Balkek hun om a, phop hun om hi.Daih hun om a, pau hun om hi.</VERS>
            <VERS vnumber="8"> It hun om a, muhdah hun om hi.Kido hun om a, kilem hun om hi.</VERS>
            <VERS vnumber="9"> Na a sem mipa in a sepsa khempeuh thamanin bang ngah ahi hiam? </VERS>
            <VERS vnumber="10"> Pasian in eite’ manlahpih dingin hong piak nasep ka thei hi. </VERS>
            <VERS vnumber="11"> Amah in na khempeuh amau’ hun ciat tawh a kituak dingin a bawl hi. Amah in mailam thu theihnopna lungsim eite tungah hong guan a, ahi zongin ama sepnate a cing a theih zawh nading hong guan lo hi. </VERS>
            <VERS vnumber="12"> Tua ahih ciangin mihingte in a nuntak laiteng a siam tawpun gamta-in lungdamin a om ding a thupi pen ahihna ka phawk hi. </VERS>
            <VERS vnumber="13"> Eite khempeuh in an ne tui dawnin i sepna thaman tawh lungdamin i om ding kilawm a, tua pen Pasian’ hong piak letsong ahi hi. </VERS>
            <VERS vnumber="14"> Pasian’ sep khempeuh a kip tawntung ding ahihna ka thei hi. I behlap theih ding om lo a, i paihkhiat ding zong om lo hi. Amah i zahtak theih nadingin Pasian in tua bang ding mahin a bawl ahi hi. </VERS>
            <VERS vnumber="15"> A piang khat peuhpeuh pen a piang ngeisa mah na hi a, a piang lai ding khat peuhpeuh zong a piang ngeisa mah na hi lel hi. Pasian in ama hunhunin a piang ngeisa mah piangsakkik zelzel hi.Leitungah Thuman lohna</VERS>
            <VERS vnumber="16"> Tua tham loin, hih leitungah gitlohna in thuman thutang a suan khiatna zong ka mu hi. </VERS>
            <VERS vnumber="17"> Pasian in sepna bawlna le na khempeuh ama hun ding sehkhol khin ahih manin, midikte le migilote thu khen ding hi. </VERS>
            <VERS vnumber="18"> Mihingte pen ganhing bang lel ahihna uh a lahtel nadingin Pasian in mihingte ze-et hi, ci-in ka lungsimah ka ngaihsun hi. </VERS>
            <VERS vnumber="19"> A tawpna-ah ci lehang, mihingte le ganhingte in a tuah ding uh kibang a, ganhing mah bangin mihing zong a si ahi hi. Mihing le ganhing in a kibangin nuntakna hu nei a, mihing le ganhing nuntakna a kimanna bangmah om lo ahih manin, mihing pen ganhing sangin a hoihzawkna bangmah om tuan lo hi. </VERS>
            <VERS vnumber="20"> A nih tuakun mun khatah tung khawm ding uh a, leivui panin a piang uh ahih mah bangin leivui mah suakkik ding uh hi. </VERS>
            <VERS vnumber="21"> Mihingte’ kha vanah kahto-in ganhingte’ kha lei-ah lutsuk hi, cih a thei zong kuamah om lo hi. </VERS>
            <VERS vnumber="22"> Tua ahih ciangin mihingte in a sep thaman uh ne-in nuamsa-in a om ding uh a hoih pen ahihna ka phawk hi. Tua lo a hih theih ding uh bangmah dang om lo hi. I sih khit ciangin bang piang ding cihtheih theihna bangmah om lo hi.</VERS>
        </CHAPTER>
        <CHAPTER cnumber="4">
            <VERS vnumber="1"> Tua ciangin leitungah thuman loin a kigamtatnate khempeuh ka ngaihsunkik leuleu hi. Nenniamna a thuak mite kap uh a, ahi zongin kuamah in amaute hehnem lo uh hi. A nengniam mite thahat lua uh ahih manin kuamah in thuk ngam lo hi. </VERS>
            <VERS vnumber="2"> A hinglai mite sangin a si khinsa mite hampha zaw ka sa hi. </VERS>
            <VERS vnumber="3"> Mihing a hong piang nai lo, hih leitung gitlohna teng a mu nai lote hampha zaw lai sawnsawn uh hi.</VERS>
            <VERS vnumber="4"> Mi khatlekhat, hauhnop mana kidemna hangin nakpi taka na kisem ahihna ka mu hi. Hih zong a mawknapi hi a, huihpi nungdelh mah tawh kibang bek hi.</VERS>
            <VERS vnumber="5"> Mihaite in na sem loina khut zepin om uh a,a tawpna-ah gilkialinsihlawh uh hi.</VERS>
            <VERS vnumber="6"> Nakpi takin na sem a,a mawknapi ahi ding,khut nih dim sanginlungsim nuaminkhut khat dim neihna hoih zaw hi.</VERS>
            <VERS vnumber="7"> Nuntakna sungah a mawknapi ahi thudang khat ka mu leuleu hi. </VERS>
            <VERS vnumber="8"> Mi khat in tapa ahi a, sanggam ahi zongin nei lo napi-in, a tawntungin na semin a neihsa tawh lungkim hun nei thei lo hi. Kua adingin gimpi-in na sem a, a ututin ta hoh lo ahi hiam? Hih zong a mawknapi mah, a dahhuai nuntakna khat ahi hi.</VERS>
            <VERS vnumber="9"> Mi khat sangin mi nih hoih zaw hi; amau’ sepna thaman a tam zaw ngah uh hi. </VERS>
            <VERS vnumber="10"> Bang hang hiam cih leh khat cimawh leh a khat in huh a, mi khat guak pen cimawh zenzen leh a huh ding om lo ahih manin a dahhuai pha mahmah ahi hi. </VERS>
            <VERS vnumber="11"> Khua a dam ciangin mi nih lumkhawm leh khua lum hi; khat guak bangci khualum theih ding ahi hiam? </VERS>
            <VERS vnumber="12"> Mi khat bek hileh zawhnop kisa a, nih pha leh kizo zo lo hi. Zang thum a kiheek khauhual bawhsat hak hi.</VERS>
            <VERS vnumber="13"> Mi’ thugen a sang thei nawn lo, teek leh hai a thuah kumpipa sangin zawng napi-in a pil tangval khat hoih zaw hi. </VERS>
            <VERS vnumber="14"> Mi khat pen thong panin suakta-in kumpi suak thei a, zawng napi-in ama gam sungah kumpi suak thei hi. </VERS>
            <VERS vnumber="15"> Hih leitungah mi khempeuh’ thu ka ngaihsun a, tua mite lak panin kumpipa’ za a luah ding khangno mi khat a omlam ka phawk hi. </VERS>
            <VERS vnumber="16"> Kumpipa’ uk ding mite sim zawh lohin tam a, ahi zongin amah a sih ciangin ama nasepna hangin a lungdam khat beek om lo hi. Hih pen a mawkna taktak, huihpi nungdelh bang bek ahi hi.</VERS>
        </CHAPTER>
        <CHAPTER cnumber="5">
            <VERS vnumber="1"> Thu Mawk Ciampak A HaihuainaBiakinn-ah na pai ciangin limtakin kingaihsun in. A man le a man lo a khen thei lo mihaite’ biakpiaknate tawh a kibang piakna sangin thu ngai dingin biakinn-a paina hoih zaw hi. </VERS>
            <VERS vnumber="2"> Thu ngaihsun masa-in pau inla, Pasian’ tungah thu mawk ciampak kei in. Vantungah Pasian om a, leitungah nang om na hih manin na pau ding a kilawm zahval pau kei in. </VERS>
            <VERS vnumber="3"> Lunghimawh semsem lecin na mang sia semsem dinga, tam pau semsem lecin na haina kilang semsem ding hi. </VERS>
            <VERS vnumber="4"> Pasian’ tungah thu na ciam ciangin manlangin tungsak pah in. Amah in mihaite diksa lo hi. Na thuciamna bangin tungsak in. </VERS>
            <VERS vnumber="5"> Na thuciamna bangin na tunsak kei ding le thu ciam vet kei zaw in. </VERS>
            <VERS vnumber="6"> Khialkha ing, ci-in Pasian’ siampipa’ mai-ah na gen ding kisam kha ding ahih manin na kampauna hangin khialkha kei in. Tua bangin gamta khial lecin nangma tungah Pasian heh dinga, na sepsa khempeuh hong suksiatsak ding hi. </VERS>
            <VERS vnumber="7"> Mang tam man leeng a mawkna mah tam a, kam tam pau leeng zong a kituak mahin a mawkna thu mah kibehlap hi; bangbang ahi zongin Pasian zahtak lai veve in.Nuntakna A Mawkna</VERS>
            <VERS vnumber="8"> Kumpite in mizawngte gim ngahsakin, thuman thutangin na a kisep kei leh lamdang sa kei in. Uliante pen amau’ tunga uliante in en uh a, tuate’ tungah a ensawn a lian zaw khat omlai hi.</VERS>
            <VERS vnumber="9"> Gam khat peuhpeuh in lo khawhna lamsang a lunghimawh kumpi khat kisam hi.</VERS>
            <VERS vnumber="10"> Sum deihna lungsim na neih leh lungkim hun cih na nei ngei kei ding hi. Na hauhnop hangin na deih khempeuh na ngah ngei kei ding hi. Hih pen a mawknapi ahi hi. </VERS>
            <VERS vnumber="11"> Hau semsem lecin na vak ding mi tam semsem a, a hau zaw hi’ng, ci-a na theih bek cih sim loh bangmah phattuamna na ngah kei hi. </VERS>
            <VERS vnumber="12"> Na a sem mipa pen a nek ding nei taleh nei ta kei leh lungnuam takin ihmu thei a, a haute ahihleh lungnuam takin ihmu thei lo uh hi.</VERS>
            <VERS vnumber="13"> A hoih het lo na khat hih leitungah ka mu hi: Mite amau’ lunggim nadingin hau uh hi. </VERS>
            <VERS vnumber="14"> Na a sep khialh manun a neihsa teng uh suplawh uh a, a tu a tate’ luah ding bangmah om nawn lo hi. </VERS>
            <VERS vnumber="15"> I nute’ sung panin bangmah nei loin guaktangin i suah mah bangin guaktang mahin i ciahkik hi. I sepsate i ciahpihkik theih bangmah om lo hi. </VERS>
            <VERS vnumber="16"> A dahhuai mahmah thu in: I suah hun lai-a mah bang teekteekin i ciahkik ding hi. A mawknapi ding a i sepna-ah bang phattuamna ngah ihi hiam? </VERS>
            <VERS vnumber="17"> I nuntak sungteng lungzinna, dahna, lunghihmawhna, natna satna le hehna bek tawh hun bei lel hi.</VERS>
            <VERS vnumber="18"> Keimah in ka phawkkhiat thu in: Pasian in tomkha nuntak hih leitungah hong piak sungin, i sep thaman ne-in dawnin i om ding a hoih pen ahi hi. Hih pen mihingte’ thumong ahi hi. </VERS>
            <VERS vnumber="19"> Pasian in mi khat neihlelam guanin, a hauhna nuamtakin a neksak leh, amah lungdamin a sepna thaman ne-in a om ding hi. Tua nopsakna pen Pasian’ kiang pan ahi hi. </VERS>
            <VERS vnumber="20"> Pasian in lungdamin omsak ahih manin a nuntak tomlam phawkin nei kha lo ding hi.</VERS>
        </CHAPTER>
        <CHAPTER cnumber="6">
            <VERS vnumber="1"> Hih leitunga mihingte tungah a man hetloin hong kibawlna ka phawk hi. </VERS>
            <VERS vnumber="2"> Pasian in mi khatpeuh tungah neihlelam, hauhna le pahtawina pia-in, a deih khempeuh neisak napi-in, tua nate nuamtakin zangsak loin, midang khat in nopsaklawh laizang hi. Hih pen a mawknapi, a thuman het lo khat ahi hi. </VERS>
            <VERS vnumber="3"> Mi khat in ta zakhat nei-in kum saupi zong nungta thei kha ding hi. Bangzahin sauveipi a nungta ahi zongin leitungah nopsakna ngah loin, limtak a vuina a ngah kei leh, a sisa-a suak naungek hoih zaw lai hi. </VERS>
            <VERS vnumber="4"> A sisa-a suak naungek a kimanna om lo hi. Khuamial sungah suakin, khuamial sung mahah mangthangin kiphawk nawn lo hi. </VERS>
            <VERS vnumber="5"> Sun khuavak mukha loin, nuntakna bangci hiam, cih a theihkhak loh hangin tawlngakna a ngah hi buang hi. </VERS>
            <VERS vnumber="6"> Nuntakna-ah nopsakna a ngah lo mipa kum tulnih a hing zongin, a tawpna-ah a sisa-a suak naungek mah tawh a tunna mun kibang lel hi.</VERS>
            <VERS vnumber="7"> Mihingte’ nasepna pen a nektawm ding bek a ngaihsutna hi lo napi-in, a khamkhop ngah zo tuan lo hi. </VERS>
            <VERS vnumber="8"> Tua ahih manin mihai pa sangin mipil pa a hamphat zawkna bang om tuan ahi hiam? Mihai pa in nuntak nading zia a theih hangin bang phatuam tuan ahi hiam? </VERS>
            <VERS vnumber="9"> Na dangdang deihthuah ngitngetna sangin i neihsa teng tawh lungkimna hoih zaw hi. Hih zong a mawknapi, huihpi nungdelh mah tawh a kibang bek ahi hi.</VERS>
            <VERS vnumber="10"> A piang thu khempeuh, a tuaci mahin tangtawnga kisehsa hi a, mi khat in amah sangin a thahat zaw mi khat a nial zawh lohna thu i vekpi-in i thei hi. </VERS>
            <VERS vnumber="11"> Sauvei kinial lehang a mawkna hi semsem a, a phattuamna om lo hi. </VERS>
            <VERS vnumber="12"> Niliim bangin a pai hanhan, a mawknapi hih nuntak tom sungah mihing ading a hoih pen kua in thei ding ahi hiam? Ama sih khit ciangin leitungah bang piang ding cih kua in gen thei ahi hiam?</VERS>
        </CHAPTER>
        <CHAPTER cnumber="7">
            <VERS vnumber="1"> Pilna A ThupinaA manpha paknamtui sanginminpha hoih zaw a,i suah ni sangini sih ni hoih zaw hi. </VERS>
            <VERS vnumber="2"> Pawisimna sangin sigalnahoih zaw hi.Sih ding bek a ngak ahihnamihing khempeuh ina phawk ding uh kilawm hi.</VERS>
            <VERS vnumber="3"> Nuihna sangin dahna hoih zaw hi;na mai hong gumsak zahinna thu theihna hongkhangsak hi.</VERS>
            <VERS vnumber="4"> Mipilte dahna lakah omtual a,mihaite nopna lakah omtual hi.</VERS>
            <VERS vnumber="5"> Mihaite in pahtawina la hong sak sanginmipilte’ hong taina hoih zaw hi.</VERS>
            <VERS vnumber="6"> Mihaite’ nuihna penmeikuang sunga selkeu kikhula puak zaizai tawh kibang a,khiatna nei lo, a mawknapi ahi hi.</VERS>
            <VERS vnumber="7"> Mipil khat in midangte a khem cianginmihai bangin a gamta ahi hi.Sumgolh lakna ina lapa’ gamtat hoihna siasak hi.</VERS>
            <VERS vnumber="8"> Thu khatpeuh a kipatna sangina tawpna hoih zaw a,kiphatsakna sanginlungduaina hoih zaw hi.</VERS>
            <VERS vnumber="9"> Heh pahpah kei in;hehna a haihuai ahi hi.</VERS>
            <VERS vnumber="10"> “Bang hangin nidang lai-inhih sangin hoih zaw tham ahi hiam?” ci-in dong kei in.Tua bangte pil thudotna hi lo hi.</VERS>
            <VERS vnumber="11"> Pilna pen hauhna zahin hoih a,mihingte adinginphattuamna ahi hi.</VERS>
            <VERS vnumber="12"> Sum in hong lungmuansak banginpilna in zong honglungmuangsak hi.Pilna a manphatna,a pilte a nuntaksak theihna ahi hi.</VERS>
            <VERS vnumber="13"> Pasian’ sepsate ngaihsun dih in.Pasian in a kawi-a a bawlsatekua in mamsakkik thei ahi hiam?</VERS>
            <VERS vnumber="14"> Nopna na ngah laitakin lungdam in;haksatna na tuah cianginhih thu ngaihsun in:Lungdamna le lungkhamnahong piapa pen Pasian hi a,mai lamah bang piang ding cihkuamah in thei lo hi. </VERS>
            <VERS vnumber="15"> Ka nuntakna a mawknapi hi a,ahi zongin ka nuntak sunginthu khempeuh ka thei hi.Mi khat hoih napi-in si a,mi khat siahuai napi-ina khansau hi.</VERS>
            <VERS vnumber="16"> Tua ahih cianginhoihlua kei inla, lah sia lua kei in.Bang hangin nang kisiasaktawm ding na hi hiam?</VERS>
            <VERS vnumber="17"> Gilo lua, hau lua kei in. Bang hanginkhansih laizang ding na hi hiam?</VERS>
            <VERS vnumber="18"> A nih tuakin lenkip in.Pasian na zahtak naklehkhat peuhpeuh na zuihna-ahna maa vang ding hi.</VERS>
            <VERS vnumber="19"> Khuapi a uk mihing sawm sanginpilna in mi khat hatsak zaw hi.</VERS>
            <VERS vnumber="20"> A manin a gamta, a khial ngei het lo,leitungah mi khat zongom hetlo hi.</VERS>
            <VERS vnumber="21"> Mi’ gen khempeuh thudon kei in.Na nasem pa’ hong samsiatnana zakha ding hi.</VERS>
            <VERS vnumber="22"> Nang zong midang na samsiat zelzelnateltakin na kithei hi.Pilna Zonna</VERS>
            <VERS vnumber="23"> Hihte khempeuh ka pilna tawh ka ze-et a,pil ding ka hahkat hanginkei’ batzawh ding hi lo hi.</VERS>
            <VERS vnumber="24"> Mihing nuntaknakua in thei khia zo ding ahi hiam?Eite adingin thuk lua a,telhak lua hi.</VERS>
            <VERS vnumber="25"> Keimah in pilna siamnaka theih nading,pilna mu-in thupiangtea hang ka theih nadinginnakpitakin hanciaminka lungsim ka pia a,haina a hoih lohna lea haihuaina ka thei khia hi. </VERS>
            <VERS vnumber="26"> Sihna sanginnumei a siahuai zawkna ka thei khia hi.Ama hong piak itna inthang bangin hong tepcip a,ama hong kawina khut insikkhau bangin hong hencip hi.Pasian’ deihna bangina gamtate in tua bang numei pelh thei a,ahi zongin a mawh nuamtea thangah a awk uh hi.</VERS>
            <VERS vnumber="27"> Thugen siampa in hih bangin ci hi:Thu ka kan ciangin,a banbanin thu ka phawkkhia hi.</VERS>
            <VERS vnumber="28"> A thudang ka zonzon hanginbangmah ka mu zo nawnkei hi.Pasal tulkhat sung pankhat bang bek a pil a omkhak theihna,ahi zongin numei lakaha pil cih bang a om lohnakeimah in ka phawkkhia hi.</VERS>
            <VERS vnumber="29"> Keima theih khiat thu in:Pasian in eite a thuman dinginhong bawl hinapi-in,eite in paulap tuamtuam zongin,i kikai-awksak hi.</VERS>
        </CHAPTER>
        <CHAPTER cnumber="8">
            <VERS vnumber="1"> Mipilte bek inna a khiatna taktaktheithei uh hi.Pilna in mipilte maitaisak a,a hehmai a beisak hi.Kumpipa’ Thu Mang In</VERS>
            <VERS vnumber="2"> Kumpipa’ hong sawl bangingamta inla,Pasian’ tungah thu mawkciampak kei in.</VERS>
            <VERS vnumber="3"> Kumpipa in a ut peuhpeuhhih thei ahih maninama kiang panin pai khia in;ama lungkim lohna hih teitei kei in.</VERS>
            <VERS vnumber="4"> Kumpipa aana neihna tawhgamta hi.Ama gen bangin gamta in;kuamah in amah nial zo lo hi.</VERS>
            <VERS vnumber="5"> Ama thu a mangte inhaksatna tuakkha lo ding hi.Mipilte in a gamtatna zia lea hun hoih thei uh hi.Pasian’ Sepnazia Theihzawh Hilo</VERS>
            <VERS vnumber="6"> Na khatpeuh i hih ding ciangina kilawm hun,le a ngeina man om a,ahi zongin eite inbangmah i thei kei hi.</VERS>
            <VERS vnumber="7"> A hong piang ding thu i thei kei a,a hong gen thei zongkuamah om lo hi.</VERS>
            <VERS vnumber="8"> A sih ding a pelh thei,a sih ding hun a phiat theikuamah om lo hi.Gal a om ciangin gallauna a pelh thei,siatna sungah a lut ciangina peng thei kuamah om lo hi. </VERS>
            <VERS vnumber="9"> Leitung a gamtatnateka ngaihsut cianginhih thute ka mu khia hi.Mi khat in midang tungahvangliatna nei-in,a uk sung mitea gimsak gawp hun a om hi.</VERS>
            <VERS vnumber="10"> Migilote si-in kivui a,a siat gamtatnakhua sunga om mite mah inhan panin a ciah ciangunamah a phat veve-na uh ka mu hi. </VERS>
            <VERS vnumber="11"> A mawhte gim kipia pahpah loahih maninmihingte in khialh dinghaksa sa lo uh hi.</VERS>
            <VERS vnumber="12"> Mawhnei khat in zavei dongsiatna bawl napi-in a khansau veve hi.Ahi zongin “Pasian a zahtakte adinginthu khempeuh nuam ding hi.</VERS>
            <VERS vnumber="13"> Migilote adinginthu nuam lo dinga,amaute in Pasian zahtak lo uh ahihmanin a nuntak hun uhniliim bangin beipak dinga,khansih ding uh hi,” kici hi.</VERS>
            <VERS vnumber="14"> Ahi zongin hih thugennaa mawknapi ahi hi.Leitung a thupiangte ngaihsun dih in:Khat veivei midikte inmigilote’ gimthuak ding tengthuak zawsop a,migilote in midikte’ thamanngah ding tengngah zawsop uh hi.Hih thu pen a haivai,a mawkna taktak ahi hi. </VERS>
            <VERS vnumber="15"> Tua ahih cianginmihing in hih leitungahnuam a sak theih dingadang om lo ahih maninan ne tui dawnin nuamsa-ina om ding bek ahi hi.Pasian in hih leitungahnuntak a piak sungtenga sep thaman a ngah theih dinghih bek om hi. </VERS>
            <VERS vnumber="16"> Pil ding hahkatin,leitunga thupiangte ka theih cianginsun le zaninihmu lo liangin i om hangin,</VERS>
            <VERS vnumber="17"> Pasian’ nasepnai theih zawh lohna ka phawk hi.Mihingte in bangzahini hahkat hangin kithei khia zo lo hi.Mipilte in thei a kisak hangunbangmah thei lo uh hi.</VERS>
        </CHAPTER>
        <CHAPTER cnumber="9">
            <VERS vnumber="1"> Nuntakna A Kikim lohnaNakpi takinsauveipi ngaihsunin ka phawk thu in:Mipilte le midikte’ gamtatnaa vekpi-in Pasian in uk a,Pasian’ itna hang hizaw hiam,a muhdahna hang hizaw hiamkuamah in thei lo hi.Amau’ mailam thu khempeuha mawkna ahi hi.</VERS>
            <VERS vnumber="2"> Bang hang hiam cih lehmi khempeuh a thumong kibang a,midikte le migilote,mihoihte le misiate,mi siangte le mi ninte,biakna piate le a pia lote,a thutawpna uha vekpi-in kibang lel hi.Mawhnei pa sanginmihoih pa hampha zaw tuan lo a,thuciamna a bawl lopa sangina bawl pa hampha zaw tuan lo hi.</VERS>
            <VERS vnumber="3"> Mi khempeuh’ thumongkibang kim a,hih pen leitunga thupiang lakaha man het lo khat ahi hi.Mihingte a nuntak laitenggitlohna le a mawkna thu tawha lungsim uh kidim a,theih kholh lohinmihingte sipak uh hi.</VERS>
            <VERS vnumber="4"> Ahi zongin a hing laite adinglametna om thei a,a sisa humpinelkai sangina hinglai ui hoih zaw hi.</VERS>
            <VERS vnumber="5"> A hing laite in a si dingahih lam uh thei a,a sisate in bangmahthei nawn lo uh hi.A sisate inthaman bangmah nei nawn lo uh a,amaute kiphawkkha nawn lo hi.</VERS>
            <VERS vnumber="6"> Amau adingin itna, muhdahna,hanciamna cihte om nawn lo a,leitunga om nate khat beektheikhakik nawn lo ding uh hi.</VERS>
            <VERS vnumber="7"> An ne-in lungdam inla,zu ne-in lungnuam in.Na gamtatna peuhpeuhPasian in hoih a sa hi.</VERS>
            <VERS vnumber="8"> Na puante siangsakinpaaksak tawntung inla,na sam gumsak ngei kei in.</VERS>
            <VERS vnumber="9"> Pasian in hih leitungah nang a hong piak,tomkha sung na nuntak laiteng,na it na zi tawha nuam theithei-in om in.Leitung lungkhamna sungah na lawhtak,tua bek mah hi kha ding hi.</VERS>
            <VERS vnumber="10"> Na mai-ah sep ding a om khempeuh,na tha neihzah tawh sem in.Bang hang hiam cih lehna zuat ding sihna gam sungahnasepna le thungaihsutna,pilna le theihna cihte om lo hi. </VERS>
            <VERS vnumber="11"> Hih leitungahka phawk dang thu khat in:A taihat mite intai kidemna-ah zo tawntung lo a,galhang thahatte ingal zo tawntung lo hi.A pilte in an a kham ngah tawntung lo a,a pilte hau tawntung lo hi.Hih theih siamna a neitemilian suak tawntung lo hi.Mi khempeuh tungahkamsiatna vive tung hi.</VERS>
            <VERS vnumber="12"> Mihing in ama hun ding thei ngei lo hi.Thangah a awk vasate lengen-ah a awk ngasate tawhi kibang hi.Lamet loh hun laitak keekinhunsia sungah mihingte i tung hi.Thahatna Sangin Pilna Hoih zaw</VERS>
            <VERS vnumber="13"> Thudang khat zong ka mu khia hi:Hih leitungah pilna a hoihnagentehna a hoih khat om hi.</VERS>
            <VERS vnumber="14"> Mi tawmno bek a omna khua khat om a,a vanglian kumpi khat intua khua a sim hi.Amah in tua khua umcihina khua sung luh gawp dingina ngaihsun hi.</VERS>
            <VERS vnumber="15"> Tua khua sungaha zawng mipil khat om a,ama pilna tawh tua khua a hu zo hi.Ahi zongin kuamah intua mizawng pa phawkkha lo hi.</VERS>
            <VERS vnumber="16"> Thahatna sangin pilna hoih zaw ka ci hi;ahi zongin kuamah inmizawngte a pil dingin ngaihsun lo a,mizawngte’ thugenkuamah in thudonin nei lo hi.</VERS>
            <VERS vnumber="17"> Mihai hon lakah gam ukpa inthu a gen lualua sanginmipil pa in damtakina gen hiathiat ngaihhuai zaw hi.</VERS>
            <VERS vnumber="18"> Galhiamte sangin pilna hoih zaw a,ahi zongin khialhna khat ina hoih tampi susia thei hi.</VERS>
        </CHAPTER>
        <CHAPTER cnumber="10">
            <VERS vnumber="1"> Haina ThamanA sisa thote inpaknamtui bung sungah a ompaknamtui uihsak thei a,haitatna themno khat inpilna lian pen susia thei hi. </VERS>
            <VERS vnumber="2"> Mipilte a manin a gamtat dinga ngeina hi a,mihaite a sia-in a gamtat dinga ngeina ahi hi.</VERS>
            <VERS vnumber="3"> Mihaite lampi-ah a paikawm nangawninhai tat uh a,a haina uh mi khempeuh theisak uh hi. </VERS>
            <VERS vnumber="4"> Nang tungah gam ukpa a heh lehna nasep za taisan pah kei in.Dai tak-a om hithiatna inkhialhna lianpi maisak thei hi. </VERS>
            <VERS vnumber="5"> Hih leitungah a thuman logam ukte’ piansak ka muhte:</VERS>
            <VERS vnumber="6"> Mihaite, zalianpi kipia a,mihaute kiniamkoih suk hi.</VERS>
            <VERS vnumber="7"> Sakol tungah silate tuang a,miliante, sila bangin a khe-un pai uh hi. </VERS>
            <VERS vnumber="8"> Gum a tote gum sung mahah kia dinga,mi’ phung a phelsakte gul in tu ding hi.</VERS>
            <VERS vnumber="9"> Suang a to khiatesuang mah in liamsak dinga,sing a ektesing ehna mahah liam ding hi.</VERS>
            <VERS vnumber="10"> I hei mawlnapi-in i tat kei lehnakpitakin sat kul a,ngaihsut masak ding pilhuai zaw hi.</VERS>
            <VERS vnumber="11"> Gul khimthei napi i khim kei leha kimanna om tuan lo hi;gul in hong tu veve ding hi.</VERS>
            <VERS vnumber="12"> Mipilte’ kampauna inpahtawina ngahsak a,mihaite’ kampauna inamau mah siasak hi.</VERS>
            <VERS vnumber="13"> Thugen a kipat ciangunbangtum lo teng tawhkipan pah malam uh a,gitloh vai teng tawha thugen a khum lel uh hi.</VERS>
            <VERS vnumber="14"> Mihaite in thu gengenin ciakciak uh hi.Mailam a thupiang dingkuamah in thei lo a,a sih khit-a thupiang dinga hong gen thei om lo hi. </VERS>
            <VERS vnumber="15"> A inn zuatna ding lampia thei lo mihai luate bek,a inn lam zonna-in gim ding uh hi. </VERS>
            <VERS vnumber="16"> A kumpipa mi’ cih bangbangingamta lel a,zankhuavak-in zune makai a a nei,gam khat peuhpeuh inlungkhamna thuak hi.</VERS>
            <VERS vnumber="17"> A kumpipa inlungsim khentatna nei thei a,a makaite in annek tuidawn a hun thei a,amau ki-uk thei-inzu a kham lo makai a nei,gam khat peuhpeuha hampha gam ahi hi. </VERS>
            <VERS vnumber="18"> Thadah lua-in a inn vang nangawna hu nuam lo mipa, a inn keh dinga,a inn nangawn in puklawh ding hi. </VERS>
            <VERS vnumber="19"> An in lung damsak a,zu in lung nuamsak hi.Sum in ahihlehna khempeuh a kicingsak hi. </VERS>
            <VERS vnumber="20"> Na lungsim nangawnahkumpipa gensia kei in.Kuama zak lohna munna lupna tung nangawnahmihaute samsia kei in.Thopi in na thugen tengna puakkha ding hi.</VERS>
        </CHAPTER>
        <CHAPTER cnumber="11">
            <VERS vnumber="1"> Mipilte’ GamtatziaSumbawl nadinginna sumte zang in.Ni khat ni peuh teha meet na ngah ding hi.</VERS>
            <VERS vnumber="2"> Na sumbuk vante mun sagih-ah ahi a,mun giat-ah ahi zonginkhen kawikawi in.Hih leitungah bang thusiahong piang ding cih na thei khol kei hi. </VERS>
            <VERS vnumber="3"> Meii sungah tui a tamluat cianginleitungah guahin hong zusuk a,singkung khatpeuh a puk ciangina pukna san sanah om paisuak hi.</VERS>
            <VERS vnumber="4"> Huih le guah ngakinkhuahun hoih dong a ngak mi inkhaici tuh ngei lo dinga,an zong la ngei lo ding hi.</VERS>
            <VERS vnumber="5"> Nupi gai khat sungah nuntakna thakbangci kipat hiam, ci-inna theih zawh loh mah banginna khempeuh a bawlPasian’ nasepnana thei zo ngei kei ding hi.</VERS>
            <VERS vnumber="6"> Zingsang a kipan khaici tuh inla,nitak dong mateng khawl kei in.A vekpi-in a po kim ding ahi a,a khat sia-in,a khat a po ding ahi zonginna theih kholh bangmah om lo hi. </VERS>
            <VERS vnumber="7"> Khuavak hoih mahmah a,i mit in nitaang a muh cianginnuam mahmah hi.</VERS>
            <VERS vnumber="8"> Mi khat sauveipi a nuntak lea nuntak sung nuamtakin om tahen.Sauveipi tak a hing zongina sih khit hun a sauvei zawknaphawk tahen.Mailamah a lamethuaibangmah a om kei hi.Khangnote Tungah Thuhilhna</VERS>
            <VERS vnumber="9"> Khangnote aw,na khangnona uh nuamsa unla,na khangno lai-un lungdam un.Na hihnop peuhpeuh uh hih unla,na ut bangbangun gamta un.Ahi zongin na gamtatna uh tawh kizui-inPasian in thu hong khen dingphawk gige un. </VERS>
            <VERS vnumber="10"> Note kilunggimsak kei unla,na pumpi uh gentheisak kei un.Bang hang hiam cih lehna khangno hunsung uh sauvei lo ding hi.</VERS>
        </CHAPTER>
        <CHAPTER cnumber="12">
            <VERS vnumber="1"> Na lungkham hun dinga hong tun ma,“Nuntak nuamsa kei ing,” na cih ma hun,na khangno lai-innang hong Piangsak pa phawk in.</VERS>
            <VERS vnumber="2"> Lungkham hun i cih in:Nang adingin nitaang, khataang,aksi taangte a dialh hun,meiipi kai a then nawn loh hun,</VERS>
            <VERS vnumber="3"> na muan na suan a thahat na khut,na baan, na khete, a thaneem hun,an hai nadinginna hatang tawmlua ta-inna mit maangin,limtakinkhua na muh theih nawn loh hun,</VERS>
            <VERS vnumber="4"> khua sung gamlumnatena bil in za thei nawn loin,ansukna gingtena zak theih phat nawn loh hun,la kisate za thei nawn loinvasa ham nangawn inhong phawn zawh nawn loh hun,</VERS>
            <VERS vnumber="5"> keen sangte-ah pai ngam nawn loin,lam pai ding a haksat hun,na samte hong kangin,na khangno thahatna beita-inna tha a kiam hun ding ahi hi.Eite in a tawntung inn dinga zuan ding ihi a,khua sung lampi-ahkahna awging kiza ding hi.</VERS>
            <VERS vnumber="6"> I ngun meivak khaina a khau kitatin,i kham meivak kia-in kitam dinga,i tuikhaina khau kitatin,i tuikhaina beel kitam ding hi.</VERS>
            <VERS vnumber="7"> I pumpi, lei suakkik dinga,i nuntakna a hong pia Pasian’ kiangahi kha ciahkik ta ding hi.</VERS>
            <VERS vnumber="8"> Thugen Siampa in,“A kimanna a om lo, a mawknapi,na khempeuh a mawknapi ahi hi,”a ci hi.Mihing’ Tavuan Bulpi</VERS>
            <VERS vnumber="9"> Thugen Siampa, mipil ahih banah,amah in ama theih tengmite tungah a hilh hi.Amah in paunakte limtakin sin a,a man ahihna thu hoihtakin entel hi.</VERS>
            <VERS vnumber="10"> Thugen Siampa ina zaknophuai kammal khawm a,ama gelh kammaltea man taktak ahi hi.</VERS>
            <VERS vnumber="11"> Mipilte’ thugente pentuucingte in tuu hawlna-in a zatciangkhut hiam tawh kibang hi.Tua thute pen eite khempeuhtuucin bangin a hong CingPasian’ piak ahi hi. </VERS>
            <VERS vnumber="12"> Ka ta aw, na phawk dingthudang khat omlai hi.Lai gelhin a bu-a bawlna inbei hun nei thei lo a,lai tam sin luatna inpumpi gimsak hi. </VERS>
            <VERS vnumber="13"> Hih thute khempeuh banahgen ding thu khat bek om hi.Mihing hong kipiansaknaa thu bulpi pen in:Pasian zahtakna lea thupiakte manna ahi hi.</VERS>
            <VERS vnumber="14"> A pha hitaleh a sia hitaleha simthamin i hih simte nangawni hihna khempeuh ahPasian in thu hong khen ding hi.</VERS>
        </CHAPTER>
    </BIBLEBOOK>
    <BIBLEBOOK bnumber="22" bname="Solomonla" bsname="Song">
        <CHAPTER cnumber="1">
            <VERS vnumber="1"> Solomon’ la ngaih pente: Dawng KhatnaNungak</VERS>
            <VERS vnumber="2"> Na muk tawh nong tawp a,na hong itna leenggahzu sanginkhum zaw hi.</VERS>
            <VERS vnumber="3"> Na omna khempeuhnam vuauvuau a,na min kizaza a,nungak khempeuh innang hong ngai hi.</VERS>
            <VERS vnumber="4"> Hong kai inla zawltai ni.Ka kumpi hong hi inla,na inn-ah hong ciahpih in.Nang tawh om leeng i lung dam hi;leenggahzu ne-in nuamsa ni.Nang kong ngaihkhaktuahpha ing.</VERS>
            <VERS vnumber="5"> Jerusalem nungakte aw,ka vom hangin ngaihbaang ing.Savun puanbuk banginang hiuhiau ing a,Solomon’ puankhaite tawhkei ka kibang hi.</VERS>
            <VERS vnumber="6"> Ka vom manin hong en neu kei un.Nisa ka thuakna hang ahi hi.Ka ute in kei hong gawtbawl uh a,lo hong kuansaksak uh a,ka pumpi ka don man kei hi.</VERS>
            <VERS vnumber="7"> Ngaihno aw, hong gen dih in.Koi lai-ah na tuu cing dinga,sunin koi lai-ahkhawl ding na hi hiam?Bang hangin tuucing dangte lakahnang hong zong kawikawimasa se ding ka hi hiam?Tangval</VERS>
            <VERS vnumber="8"> Nungak khempeuh lakaha ngaihbaang pen nungak aw,a mun thei lo na hi hiam?Tuuhonte zui-inna keelte hong khah inla,tuucingpa’ puanbuk gei-ahhong cing in. </VERS>
            <VERS vnumber="9"> Ngaihno aw, Faro’ sakoltal insakolpite a delh banginnang hong kidelh hi.</VERS>
            <VERS vnumber="10"> Na biang tuakah a kaisukna samphekte ngaihbaang a,suangmanpha banginna liangko tungah kinga hi.</VERS>
            <VERS vnumber="11"> Nangma adingin khamkhainiang bawlinna kizepna ding zong ngun tawhbawl ni.Nungak</VERS>
            <VERS vnumber="12"> Ka kumpipa a lupna tungah a om laitakinka paknamtui hong kizel hi.</VERS>
            <VERS vnumber="13"> Ka ang-ah ka ngaihno hong lup laitakinmyrrh paknamtui banginnamtui viauviau hi.</VERS>
            <VERS vnumber="14"> Ka ngaihno penEngedi gam leenggui lo aha palh lihlehpak hoihte tawh kibang hi.Tangval</VERS>
            <VERS vnumber="15"> Ngaihno aw, na mel hoih a,na mit zong ngaihbaang hi.Nungak</VERS>
            <VERS vnumber="16"> Ngaihno ngingei aw,na etlawm a, na ngaihhuai hi.</VERS>
            <VERS vnumber="17"> I lupna mun lopa tung hi dinga,taamtak kungte i inn khuam hi-in,taaksan hiangtei inn tungdap hi ding hi.</VERS>
        </CHAPTER>
        <CHAPTER cnumber="2">
            <VERS vnumber="1"> Kei penSharon gam sunga a omgamlak pak,mualkuam sunga a omunok pak bang ka hi lel hi.Tangval</VERS>
            <VERS vnumber="2"> Tua bang hi lo a,ka ngaihno pennumei khempeuh lak paninling lak a a om unok pak tawh kibang hi.Nungak</VERS>
            <VERS vnumber="3"> Ka ngaihno tangval dang tawhteh lehanggamlak singkung lak a a omepel kung tawh kibang hi.Ama liimah ka tu nuam a,a gahte lim ka sa hi.</VERS>
            <VERS vnumber="4"> Annekna phualah hong paipih inla,itna mai tawh hong en in.</VERS>
            <VERS vnumber="5"> Lungzuang, duangvul ka hih maninleenggahkeu tawh hong vak inla,epel gah tawhhong thadimsak in.</VERS>
            <VERS vnumber="6"> A veilam baan hong khamsak a,a taklam khutin kei hong kawi hi.</VERS>
            <VERS vnumber="7"> Jerusalem nungakte aw,ko’ kingaihnanong suknawi loh nadingunsakhi le sanang tawhkei tungah hong kiciam un.Dawng NihnaNungak</VERS>
            <VERS vnumber="8"> Ka ngaihno’ awging ka za hi.Mual tung tawnin hong tai a,mualte kantaninkei hong zuan hi.</VERS>
            <VERS vnumber="9"> Ka ngaihno sanang tawh kibang a,sakhitalno tawh zong a kibang hi.Ka inn pualam uhah dinga,tawlet-ah hong dak zialinkawmvang paninhong en giau hi.</VERS>
            <VERS vnumber="10"> Ka ngaihno inka kiangah thu hong gen a,Tangval“Hong pai in, ngaihno aw,hong zui in, itluat aw.</VERS>
            <VERS vnumber="11"> Phalbi veng ta a,guah zu nawn lo hi.</VERS>
            <VERS vnumber="12"> Gam sung tengahpaakte palh a, la sak hun tung ta hi.Gam sung tengahvakhu hamte kiza ta hi.</VERS>
            <VERS vnumber="13"> Theite zong min ta a,leenggah pak gim namtui zong kiza ta hi.Hong pai in, ngaihno aw,hong zui in, itluat aw.</VERS>
            <VERS vnumber="14"> Suangheeng kawma vasa banginnang na bu niloh hi.A ngaihbaang na maihong musak inla,a lungzuanhuai na awginghong zasak in. </VERS>
            <VERS vnumber="15"> “I leengguite pak ta ahih maninngiano hon in a suksiat ma-intua ngiano honte man ni,” hong ci hi.Nungak</VERS>
            <VERS vnumber="16"> Ka ngaihno keima a’ hi;kei zong ama a’ hi’ng.Amah in unok paakte lakaha tuu cing a,</VERS>
            <VERS vnumber="17"> nitak huih vot matengnitak nitum mateng a cing hi.Sanang banginmual tunga sakhitalno banginitluat aw, hong paikik in.</VERS>
        </CHAPTER>
        <CHAPTER cnumber="3">
            <VERS vnumber="1"> Zan sialin ka lup kawmin,ka ngaihno ka lung ngaingai a,amah ka zon hanginka mu zo kei hi.</VERS>
            <VERS vnumber="2"> Tho-in khua sung tengah ka vak a,kongzing kawm tengahka pai kawikawi a,ka ngaihno ka zong a,ka zonzon hanginka mu zo kei hi.</VERS>
            <VERS vnumber="3"> Khua sung cingina pai kawikawite ka tuak a,“Ka ngaihno na mu uh hiam?”ci-in ka dong hi.</VERS>
            <VERS vnumber="4"> Khua sung cingte tawhka kikhen khit phetinka ngaihno tawh ka kimu hi.Amah kawi-in ka lencip a,ka pianna ka nu’ inndei sung,ka nu’ inn dongka tunpih mateng ka khah kei hi. </VERS>
            <VERS vnumber="5"> Jerusalem nungakte aw,ko’ kingaihna nong suknawi loh nadingunsakhi le sanang tawhkei tungah hong kiciam un.Dawng ThumnaNungak</VERS>
            <VERS vnumber="6"> Myrrh paknamtui lesaledi pak namtui a kihel tawh a kibang,sumbuk a paknamtui om khempeuha kihal khin a khu tawh a kibang,gamlak a hong khuto henhanbang ahi hiam?</VERS>
            <VERS vnumber="7"> En un, Solomonkumpi luai-in hong kizawng!Israel gam sunga om galkap hoih pengalkap sawmguk in amah cing hi.</VERS>
            <VERS vnumber="8"> A vekpi-innamsau zat a siam vive hi a,galdo a siam vive hi khin uh hi.A vekpi-in namsau kuah kim uh a,mi’ hihkhak ding a cing uh hi.</VERS>
            <VERS vnumber="9"> Sing hoih pen tawh a kibawl luai-inKumpi Solomon hong kizawng hi.</VERS>
            <VERS vnumber="10"> A luai khuamte, ngun tawh kizut a,a tungahkham tawh a kizem puan a kilam hi.A tut nadingin puansan kibawl a,a sungah savun kidap hi.</VERS>
            <VERS vnumber="11"> Jerusalem nungakte aw,hong pai unla,Kumpi Solomon en dih ve un.A zi neih ni, a lungdam ni-a,a nu in amah a khuksakKumpi lukhu hong khu hi.</VERS>
        </CHAPTER>
        <CHAPTER cnumber="4">
            <VERS vnumber="1"> TangvalItluat aw, na ngaihbaang a,na lu khuhna puan vang panina ngaihbaangna mit hong tee kelkel hi.Gilead mual tungakeelhon diang leklek banginna samphekte phe velvel hi.</VERS>
            <VERS vnumber="2"> Na ha pak singsengte zonga mul a kimet khin phet,a kisawpsiangtuute tawh kibang hi.Na ha khat zong tok lo a,a vekpi-in kituak dimdiam hi.</VERS>
            <VERS vnumber="3"> Na mukte puansan tawh kibang a,na kampau ngaihnop-huai hi.Na lu khuhna puan sung paninna kho hong san lihleh hi.</VERS>
            <VERS vnumber="4"> Na ngawng pengalhangte’ zat lum tangzangtulkhat a kikhai zeizainaDavid’ tausang tawh kibang hi.</VERS>
            <VERS vnumber="5"> Na nawiteunok pak lakah a ta khawm helhelsanang nih tawh ahi a,a ta khawm hialhialsakhi peeng tawh ahi zongin akibang hi.</VERS>
            <VERS vnumber="6"> Zingsang huih vot a nun mateng,zingsang khuavak hong tun mateng,myrrh paknamtui a omnamualtungah omsuakin,saledi paknamtui lakahka bual ding hi.</VERS>
            <VERS vnumber="7"> Ngaihno aw, na ngaihbaang mahmah a,kawkbaanna ding na nei kei hi. </VERS>
            <VERS vnumber="8"> Ka lawm ngaih aw,Lebanon Mual-ah hong pai inla,Lebanon Mual paninkei hong zui in.Humpinelkaite le kamkeitea tenna,Amana Mual dawn paninhong taisuk inla,Senir Mual leHermon Mual paninhong paisuk in.</VERS>
            <VERS vnumber="9"> Itluat ka lawm ngaih aw,na mit hah in ka lung hong kuai a,na khi awh in ka lungsimhong zo hi.</VERS>
            <VERS vnumber="10"> Itluat ka lawm ngaih aw,nang tawh kingaihnuam mahmah hi.Na itnaleenggahzu sangin khum zaw a,na paknamtuipaknamtui dang khempeuh sanginnamtui zaw hi.</VERS>
            <VERS vnumber="11"> Lawm aw, na muk,khuaizu bangin khum a,na leii,bawngnawi le khuaizu bang hi.Na puanteLebanon Mual tungapaknamtui namkim a nam hi. </VERS>
            <VERS vnumber="12"> Ka lawmnu, ka naunu,a ki-umcip huan hi a,a kinei tuam tuinak ahi hi.</VERS>
            <VERS vnumber="13"> Tua huan sungahsingkungte hoihtakin khang a,mang kawlsing cinnahuan tawh kibang hi.Singgah limci pente tua lai-ah gah a,henna leh nard sing namtuitetua lai-ah a po hi.</VERS>
            <VERS vnumber="14"> Nard sing le saffron sing,thalsing le sinnamon kung,a namtui a gah namkim kung po a,myrrh le aloes,a namtui namkim om hi.</VERS>
            <VERS vnumber="15"> Lebanon Mual tung panintui hong luangsuk a,ciktui luangte, luitui luangte,tua huan sungah a tungsuk hi.Nungak</VERS>
            <VERS vnumber="16"> Saklam huih aw, hong nungsuk inla,khanglam huih aw,hong nungto in.Ka huan sungteng hongnamtuisak un.Ka ngaihno,ka huanah hong paisak unla,a gah limci pentehong nesak un.</VERS>
        </CHAPTER>
        <CHAPTER cnumber="5">
            <VERS vnumber="1"> TangvalItluat ka lawmnu aw,ka huansung hong tung zo ing.Ka paknamtuite ka kaikhawm hi.Ka khuaizu le ka khuailuzuka ne a,ka leenggahzu leka bawngnawite ka dawn hi.NungakteNungak le tangval aw,na lungkim piikpeek dongunne-in dawnin nuamsa un.Dawng LinaNungak</VERS>
            <VERS vnumber="2"> Ka lup hangin ka lungsim ihmu lo a,ka ngaihno inka kong hong kiuh ka za hi.TangvalItluat ngaihno ka lungtup aw,kei hong tumsak in.Ka lu tungah daingo kia a,meii zun in ka sam kawtsak hi.Nungak</VERS>
            <VERS vnumber="3"> Ka puante suah khinzo ing.Ka puante silhkik ding ka hi hiam?Ka khete sil khinzo ing;ninsakkik ding ka hi hiam? </VERS>
            <VERS vnumber="4"> Ka ngaihno inkongkhak hong len khin napihong taisankik hi.</VERS>
            <VERS vnumber="5"> Ka ngaihno tumsak dinginka kithawi a,ka khuttemyrrh paknamtui tawh ka zut a,ka khutmete myrrh paknamtuika nuh a,kong a hong dingina honna ka len hi.</VERS>
            <VERS vnumber="6"> Ka ngaihno a lutsak dinginkong ka hon a,amah na tai khia khinta hi.Amah a taikhiat manin ka dah lua a,amah ka zon hangin ka mu kei a,amah ka sap hangin hong dawng lo hi. </VERS>
            <VERS vnumber="7"> Khua sung a cing mite tawhka kituak a,kei hong satin hong liamsak uh a,kulhzang a a kileh den khuacingte inka puantungsilh hawk khia uh hi.</VERS>
            <VERS vnumber="8"> Kong thum hi,Jerusalem nungakte aw,ka ngaihno na muh uhlehlungzuangin ka sih dekna na gensak un.Nungakte</VERS>
            <VERS vnumber="9"> Nungak lak a a hoih pen aw,na ngaihno a bangci hiam,hong gen dih in.Tua bangin kong gen liang ding uhbangzahtakin lamdang ahi hiam?Nungak</VERS>
            <VERS vnumber="10"> Ka ngaihno a melhoih a, a thahat hi.Mi tul sawm lakahtehpih ding dang om lo hi.</VERS>
            <VERS vnumber="11"> A sam sau-in kil thiuhtheuh a,a sam hoihin vom dikdek a,kham sangin zongdeihhuai zaw hi.</VERS>
            <VERS vnumber="12"> A mittangte ahihlehtuisiang phuan lakaha kisil siang kiuhkeuh,luitui luang gei-a a omvahuite tawh kibang hi.</VERS>
            <VERS vnumber="13"> A biangte penpaknamtui a dimin a kithunthawl san kiuhkeuh tawha kibang hi.A mukte pen myrrh paknamtui tawha kidim unok pak tawh kibang hi.</VERS>
            <VERS vnumber="14"> A khutte etlawmin hi linlian a,suangmanpha a kiphutzungbuhte a bulh hi.A pumpi pensuangmanpha a kiphut dimdiamsaiha pak tawh kibang hi.</VERS>
            <VERS vnumber="15"> A khete pen kham citaka kiphuh dimdiamnasuangngo khuamte tawhkibang a,ama duang pen Lebanon mual sang,taamtak kung hoih banginthupi suak mahmah hi.</VERS>
            <VERS vnumber="16"> A kampaute khum zungzung a,a vekin, deih loh dingkhat zong om lo hi.Ka ngaihno, hih bang teng hi,Jerusalem nungakte aw.</VERS>
        </CHAPTER>
        <CHAPTER cnumber="6">
            <VERS vnumber="1"> NungakteNungak lak a hoih pen nu aw,na ngaihno, koi-ah pai hiam?Na ngaihno koi lam pai hiam?Amah hong zonpih nung.Nungak</VERS>
            <VERS vnumber="2"> Ka ngaihno, paknamtui kung a pona,a huan sungah pai hi.A huan sungah a tuu cing a,unok paakte a lo hi.</VERS>
            <VERS vnumber="3"> Ka ngaihno kei a’ hi a,kei zong ama a’ hi’ng.Amah in unok pak lakaha tuute gamtasak hi.Dawng NganaTangval</VERS>
            <VERS vnumber="4"> Ngaihno aw, Jerusalem khuapi banginna etlawm mahmah a,Tirzah khuapi bangin na hoih mahmah a,vantung aksi banginna deihhuai hi.</VERS>
            <VERS vnumber="5"> Keima lam hong nga kei in.Na mai in hong leng lua hi.Gilead mual tungakeelhon diang leklek banginna samphekte phe velvel hi.</VERS>
            <VERS vnumber="6"> Na hate zong, a kisil khin phettuuhon bangin pak singseng hi.A tok khat zong om lo a,a vekpi-in kituak dimdiam hi.</VERS>
            <VERS vnumber="7"> Na lu khuhna puan sung paninna kho hong san lihleh hi.</VERS>
            <VERS vnumber="8"> Kumpi-zi sawmguk,kumpi zineu sawmgiat,sim zawh lohinnungak tampi om kha dinga,</VERS>
            <VERS vnumber="9"> ahi zongin khat bek ka ngai a,amah pen vahui bangin it-huai hi.Amah pen a nu’ tanu neihsun hi a,a nu’ ta it pen khat ahi hi. </VERS>
            <VERS vnumber="10"> Zing khuavak tawh a kibanghih nungak kua ahi hiam?Amah melhoih mahmah a,nitaang, khataang, a bang hi.</VERS>
            <VERS vnumber="11"> Kuam sunga om singkungnotea en ding,leengguite a pak nai hiama en ding,mang kawlsing a pak nai hiama en dingin singno huanah ka paisuk hi.</VERS>
            <VERS vnumber="12"> Galdo dingin a kipansakol hawlpa a lin banginnang kong ngaihna hanginka liingliing hi.Nungakte</VERS>
            <VERS vnumber="13"> Hong ciahkik in,hong ciahkik in,Shulam numei aw.Nang kong muh theih nadingunhong ciahkik in, hong ciahkik in.NungakShulam nungak,khanglui lai-a a lamte banginbang hanginhong mu nuam na hi uh hiam?</VERS>
        </CHAPTER>
        <CHAPTER cnumber="7">
            <VERS vnumber="1"> TangvalKumpi mel a puaa ngaihbaang nungak aw,na khete lena khedap kilawm mahmah!Na phei le na tanzumtesing suih siamte’ suih bang hiuhiau!</VERS>
            <VERS vnumber="2"> Na kalkawm penleenggahzu lim tawh a kilawi lohai bangin uk kiukeu hi.Na kawng pen unok pak tawha ki-um buhlom hen tawhkibang hi.</VERS>
            <VERS vnumber="3"> Na nawite pena takhawm helhel sakhi peeng,a omkhawm hialhialsanang nih tawh kibang hi.</VERS>
            <VERS vnumber="4"> Na ngawng,saiha tausang tawh kibang hi.Na mitte penHeshbon khuapi kulh gei-a omtuilite tawh kibang hi.Na nak penDamaskas khuapi lam a ngaLebanon tausang banginhoih hiuhiau hi.</VERS>
            <VERS vnumber="5"> Na lutang penKarmel Mual bangin kitawito a,na samphekte san hiuhiau a,a etlawmna inkumpipa’ mit la vangvang hi.</VERS>
            <VERS vnumber="6"> Itluat aw na ngaihbaang a,na mel kong muhnuam zungzung hi.</VERS>
            <VERS vnumber="7"> Tuum kung bangin na etlawm a,na nawite pen,nisuh gaha bawk pha mahmah tawh a kibang hi.</VERS>
            <VERS vnumber="8"> Tuum kung tungah kahto-ina gah ka lo ding hi.Na nawite kei adinginleenggah bawk tawh kibang a,na gimnamepel min bangin namtui hi.</VERS>
            <VERS vnumber="9"> Na kam, leenggahzu banginkhum zungzung hi.NungakKa ngaihno tungahleenggahzu khum luang henla,a muk a ha tawk kim hen.</VERS>
            <VERS vnumber="10"> Ka ngaihno a’ ka hi a,amah in kei hong deih hi.</VERS>
            <VERS vnumber="11"> Ngaihno aw, gamlakah pai khia-inleenggui lo ah va giak ni.</VERS>
            <VERS vnumber="12"> Zingsangin tho baihinleengguite a sel nai hiam,leengguite a pak nai hiam,mang kawlsing kungte a pak nai hiam, i en ding hi.Tua lai munah kong itna letsongkong pia ding hi.</VERS>
            <VERS vnumber="13"> Tua lai-ah zawl-ai kunga namtui gim na za dinga,singgah lim namcini kong gei-ah a om hi.Ngaihno aw, a gah a lui le a thaknang adinginna duhduh kong koihsak hi.</VERS>
        </CHAPTER>
        <CHAPTER cnumber="8">
            <VERS vnumber="1"> Ka nu’ sung pan a piangka sanggampa hi lecinkei ka ut hi.Tua hileh,lamkalah hong tuak taleng zongkong tawptawp dinga,kuamah in phamawh sa lo ding hi.</VERS>
            <VERS vnumber="2"> Keima pianna ka nu’ inndei sungahnang kong paipih dinga,tua lai-ah nong kawi ding hi.Tua lai-ah leenggahzu lim,mang kawlsing tui,kong tulh ding hi. </VERS>
            <VERS vnumber="3"> A veilam khut hong khamsak a,a taklam khutin hong kawi hi. </VERS>
            <VERS vnumber="4"> Jerusalem nungakte aw,ko’ kingaihnanong suknawi loh nadingunkei tungah hong kiciam un.Dawng GuknaNungakte</VERS>
            <VERS vnumber="5"> Gamlak panin a lawmpa tawhkhut kilensa-ina hong pai khia kua ahi hiam?NungakNangmah na pianna mun,na nu in hong neihna mun,epel kung nuai paninnang kong phong hi.</VERS>
            <VERS vnumber="6"> Kei sim loh kuamah ngai kei inla,kei sim loh kuamah kawi kei in.Itna zong sihna zahin thahat a,ngaihna zong sihna zahin khauh hi.Itna, mei bangin kuang khia a,meikuang lian pen a suak hi.</VERS>
            <VERS vnumber="7"> Tui tampi nangawn tawhkisumit zo lo a,tui sungah i phumcip hanginmit zo tuan lo hi.Mi khat ina neihsa sum khempeuh tawhitna a lei dingin hong kithawi lehkinuihsan lel ding hi.Nungak’ Sanggamte</VERS>
            <VERS vnumber="8"> Sanggam numeino khat ka nei uh a,a nawite neu mahmah hi.Tangval khat in hong hel zenzen lehka sanggamnu uhbangci huh ding ka hi uh hiam?</VERS>
            <VERS vnumber="9"> Amah khua umna kulh hileh,ngun kibawl tausang tawhka hu ding uh a,amah kulhkongpi hileh,taamtak singpekte tawh ka dal ding uh hi.Nungak</VERS>
            <VERS vnumber="10"> Kei, khuakulh ka hi a,ka nawite, a tausang ahi hi.Limtakin kei hong kihutnaka ngaihno in thei ding hi.Tangval</VERS>
            <VERS vnumber="11"> Baalhamon a kici munahSolomon inleenggui lo khat a nei hi.Amah in tua lo a kho dinginlosapte sawl a,a lo-a piangte’ man dinginlosapte khat inngun dangka tulkhat ciata piak ding uh ahi hi.</VERS>
            <VERS vnumber="12"> Keimah in keima aituamleenggui lo khat ka nei hi.Solomon aw, na ngun dangkatulkhat la inla, lokhote’ tungahamau’ tanh ding a zah nih pia in. </VERS>
            <VERS vnumber="13"> Huan sunga om ka ngaihno aw,ka lawmte inhong ngai dide ahih maninnangma aw zong,hong gingsak dih in.Nungak</VERS>
            <VERS vnumber="14"> Ka ngaihno aw, sanang bangin,paknamtui kung a pona munmual tunga om sakhitalno banginkei kiangah hong pai in.</VERS>
        </CHAPTER>
    </BIBLEBOOK>
    <BIBLEBOOK bnumber="23" bname="Isaiah" bsname="Isaiah">
        <CHAPTER cnumber="1">
            <VERS vnumber="1"> Judah gam kumpi ahi Uzziah, Jotham, Ahaz le Hezekiah-te’ hun lai-in Amoz’ tapa Isaiah in Judah gam le Jerusalem khua tawh kisai a maangmuhnate:</VERS>
            <VERS vnumber="2"> Vantungte aw, na za un;leitung aw, na ngai in;bang hang hiam cih lehTopa in thu hong gen khinzo a,“Ka pattahsa ka tate inkei hong lehdo uh hi.</VERS>
            <VERS vnumber="3"> Bawng in amah a nei pa thei a,la in zong a topa’ an piakna munthei buang hi.Ahih hangin Israel in bangmah thei lo a,keima mite in theithei lo uh hi,” a ci hi. </VERS>
            <VERS vnumber="4"> Ah, a khial minam,mawhna in a nencip mite,siatna a bawlte’ suanlekhakte,a gamtatsia tapate!Amaute in Topa nusia khin uh a,amaute in Israel-te’ Siangtho Pasiansimmawh khin uh hi.Amaute inlam khial khin taktak uh hi.</VERS>
            <VERS vnumber="5"> Bang hangin notehong kisat theih nadinginlehdo teitei na hi uh hiam?Israel aw, na lutang khempeuhliamma dim a,na lungsim le na ngaihsutnagim mahmah hi.</VERS>
            <VERS vnumber="6"> Khenuai a kipan luzang dong nangawnina cidamna mun om lo a,sanim gawpnate, meimapite,le siluang liammate a om hi.Tuate pen a nai kisal lo,kitun lo, sathau tawh zong kinomsak lo hi. </VERS>
            <VERS vnumber="7"> Na gam uh khing a,na khuapite uh mei tawh kihal hi.Na muh tangpi mahun gamdang mite inna gam uh hong laksakinna khempeuh susia gawp hi.</VERS>
            <VERS vnumber="8"> Jerusalem khuapi bek omlai a,leenggui lo-a buk,tangmai lo sunga om hampheng banginkuama don lohin kinusia a,a ki-umcip khuapi bangin kinusia hi.</VERS>
            <VERS vnumber="9"> Vanglian Topa in eite tawmno khata nungta-in hong siit hikeileh,eite pen Sodom khua bang khininGomorrah khua i bang khinta ding hi. Kisik Takpi ding Kutna</VERS>
            <VERS vnumber="10"> Sodom a uk mangte aw,Topa’ thu na za un!No Gomorrah mite aw,i Pasian’ hihna na ngai un!</VERS>
            <VERS vnumber="11"> Topa in hih bangin ci hi:“Note’ biakpiakna a tampite penkei’ tungah bang hi leltak ahi hiam?Tuutalte le ganhing thaute’ sathau tawhmeihal biaknate ka kham ta hi.Bawngtalte, tuunote lekeelte’ si tawh kei ka lungkim kei hi.</VERS>
            <VERS vnumber="12"> Kei’ mai-ah a kilaak dinginna hong pai uh cianginhih bangin ka huangsungna tuatcil gawpna uhkua’n hong deih ding ahi hiam?</VERS>
            <VERS vnumber="13"> Bangmahin a kimang lo piaknatehong paipih nawn kei un.Paknamtui halna ka kih hi.Khadet ni, Sabbath ni lethupi takin na kikhopnate uhmawhna tawh kidim ahih maninke’n ka thuakzo kei hi.</VERS>
            <VERS vnumber="14"> Note’ Khadet nite lena pawite uh ka mudah hi.Tuate pen kei adinginvangikpi khat suakkhin a,tuate khempeuhka puakna-in ka gim hi.  </VERS>
            <VERS vnumber="15"> “Thungenin na khutte uhnong zaak uh cianginnote kong en kei dinga,thu tampi na nget uh hanginke’n ka ngai tuan kei ding hi.Bang hang hiam cih lehsisan tawh note’ khut kidim hi.</VERS>
            <VERS vnumber="16"> Note kisil tawm unla,a siangtho-in kibawl un.Keima muhna-ahna gamtat siatnate uh pai khia-in,siatna na bawlte uh khawl un.</VERS>
            <VERS vnumber="17"> Gamtat hoih ding kisin un.Thumanin gamta unla,kinetniamna kheel un.Pa nei lote hu unla,meigong numei panpih un,” ci hi. </VERS>
            <VERS vnumber="18"> Topa in hih bangin ci hi:“Tu-in hong pai unla,thu kikumkhawm ni.Na mawhnate uh puansan a bat hanginvuk bangin hong ngo ding hi.Na mawhnate uh si bangin a san hangintuumul bangin hong kang ding hi.</VERS>
            <VERS vnumber="19"> Note in utna lungsim nei-inthu na man nak-uhlehlei pan a piang a gah hoihtena ne ding uh hi.</VERS>
            <VERS vnumber="20"> Ahih hangin note in kei hong nialinna hong lehdo uhlehnamsau in note hong vatmai ding hi.Bang hang hiam cih leh Topa inhih thu gen khinzo hi,” a ci hi.Jerusalem tungah Thukhenna le Hotkhiatna</VERS>
            <VERS vnumber="21"> A thutak, thutang tawha kidim ngeisa khuapi,bangci-a a paktat numei tawhkibang ta ahi hiam?Ama sungah thumanna om ngei napi-intu-in mi thatte bek a om ta hi.</VERS>
            <VERS vnumber="22"> Jerusalem khuapi aw,nguntang na bang ngei a,tu-in ahihleh ngun-ek na suakta hi.Leenggahzu limci na bang ngei a,tu-in ahihlehtui mawkmawk na bangta hi.</VERS>
            <VERS vnumber="23"> Na uliante, mi lehdote hi a,gutate tawh a kikhawlte ahi hi.Mi khempeuh insumgolh le letsong a deih uh hi.Amaute in pa nei lote panpih lo uh a,meigongnu’ thu amaute in sang lo uh hi. </VERS>
            <VERS vnumber="24"> Tua ahih ciangin, Topa, Vanglian Topa,Israel-te’ Vanglian Pasian inhih bangin ci hi:“Ah, ka lang ahi note’ tungahka hehna kong khah khia dinga,ka gal ahi note tungahkeimah in kong thuk ding hi.</VERS>
            <VERS vnumber="25"> Note tungah na kong sem dinga,meikhukah haltui banginna saam-ek teng uh tui khiasakin,na kihelpih na nin khempeuh uhka la khia ding hi.</VERS>
            <VERS vnumber="26"> A masa-a bangin na thukhente,a kipat cil-a bangin na upateka koihkik ding hi.Tua khit ciangin nang penthuman khuapi, thutak khuapi,hong kici ding hi,” a ci hi. </VERS>
            <VERS vnumber="27"> Topa thutang ahih maninJerusalem khuapi hon khia dinga,a sungah a teeng a kisik mi khempeuh zonga hon khia ding hi.</VERS>
            <VERS vnumber="28"> Ahih hangin a lehdo mite lea khial mite kisusia khawminTopa a nusiate penkibeisak mang ding hi. </VERS>
            <VERS vnumber="29"> Bang hang hiam cih lehtawsaw kungte na biakna hangunnote na maizum ding uh a,biakna huan na bawlna hangunzahhuai-in na mai uh san ding hi.</VERS>
            <VERS vnumber="30"> Bang hang hiam cih leh note pena teh a vul tawsaw kung letui a ngah lo huan tawhna kibang ding uh hi.</VERS>
            <VERS vnumber="31"> A thahat mipa penpatlom tawh kibang dinga,ama nasepna pen mei-ek suak ding hi.Kuamah in phelh zo loinamau tegel kaangtum khawm ding uh hi.</VERS>
        </CHAPTER>
        <CHAPTER cnumber="2">
            <VERS vnumber="1"> Judah gam le Jerusalem tawh kisai thu Amoz’ tapa Isaiah’ muhna hih bang ahi hi:</VERS>
            <VERS vnumber="2"> Nidang cianginTopa’ inn a omna mual penmual liante lakaha sang penin kikipsak dinga,mual neute tungah kisangsak ding hi.Tua lai-ah minam khempeuhpai muamua ding uh a,</VERS>
            <VERS vnumber="3"> mi tampite hong pai-in,“Hong pai un, amah in ama zialetongtehong hilh theih nading leama lampite i zuih theih nadinginJakob’ Pasian’ inn,Topa’ mualah paito ni,”a ci ding uh hi.Bang hang hiam cih leh Topa inZion panin thu hong gen dinga,Jerusalem khua paninTopa’ thuhilhnahong pai khia ding hi. </VERS>
            <VERS vnumber="4"> Amah in minamtekhatlekhat kikalah thu khenin,mi tampite’ thu khensak ding hi.Amaute in a namsaute uh lokhawhna tu,a teipite uh singhiang heuhnatemkawi-in a seek ding uh hi.Minam khat le minam khatkido nawn lo ding uh a,galdo dinginkithawi nawn lo ding uh hi.A Kiphasakte’ tungah Topa’ Thukhenna</VERS>
            <VERS vnumber="5"> Jakob’ suanlekhakte aw,hong pai un;Topa’ khuavak sungah gamta ni. </VERS>
            <VERS vnumber="6"> Amaute pen nisuahna lam gam a omkhongkhaite le Filistia mite banginaisante tawh kidim uh a,gamdang mite’ ngeina zui uh ahih maninJakob suanlekhak,na mite nang na nial hi.</VERS>
            <VERS vnumber="7"> Amau’ gamahngun le kham kidim a,amau’ sumte inbei hun cih nei lo hi.Amau’ gam pen sakolte tawhkidim a,amau’ leengte inbei hun cih nei lo hi.</VERS>
            <VERS vnumber="8"> Amau’ gam sung milimte tawhkidim a,amau’ khut tawh a bawlsate uhamaute in a bia uh hi. </VERS>
            <VERS vnumber="9"> Tua ahih ciangin mite kiniamkhiat sukin,mite a niamin kikoih suk hi.Amaute’ mawhna maisak kei in. </VERS>
            <VERS vnumber="10"> Topa kihtakna lea lian ama minthanna paninsuanghawm sungah lut unla,leihawm sungah bu un.</VERS>
            <VERS vnumber="11"> Mite’ kiliatsakna penkiniam koih dinga,mihingte’ kiphatsakna penkiniamkhiat ding hi.Tua ni ciangin Topa beka lianin kikoih ding hi.</VERS>
            <VERS vnumber="12"> Bang hang hiam cih leh Vanglian Topa ina kiphasak le a kiliansak khempeuh,a kisangsak le a sangte khempeuh;</VERS>
            <VERS vnumber="13"> a sang, a kilaamto,Lebanon mual taamtak kung khempeuh,Bashan mual tawsaw kung khempeuh;</VERS>
            <VERS vnumber="14"> a lian mual sang khempeuh lea sang mualneu khempeuh;</VERS>
            <VERS vnumber="15"> tausang khempeuh lea muanhuai kulhte khempeuh;</VERS>
            <VERS vnumber="16"> Tarshish teembaw khempeuh leteembaw hoih khempeuha niamkoih hun ding ni khat a nei hi.</VERS>
            <VERS vnumber="17"> Mite’ kiliatsakna kiniamkhiat dinga,mite’ kiphatsaknaa niamin kikoihsuk ding hi.Tua ni ciangin Topa beka lianin kikoih ding hi.</VERS>
            <VERS vnumber="18"> Milimte khempeuhmangthang khin ding hi. </VERS>
            <VERS vnumber="19"> Leitung a liingsak gawp dinginTopa a kipat cianginamah kihtakna lea lian ama minthanna paninsuanghawm sung le leihawm sungahmite bu ding uh hi.</VERS>
            <VERS vnumber="20-21"> Amah penleitung a liingsak gawp dingina hong kipat hun cianginTopa kihtakna lea lian ama minthanna vang paninsuanghawmpite sung lekeenhawmte sungaha buk theih nadingunamau’ bawltawm ngun le kham milimte,buite le bakte a paih ding uh hi. </VERS>
            <VERS vnumber="22"> Mihingte muanin nei nawn kei un.Amaute leltakbanga simtham ding ahi hiam?</VERS>
        </CHAPTER>
        <CHAPTER cnumber="3">
            <VERS vnumber="1"> Judah le Jerusalem tungah Topa’ ThukhennaTopa, Vanglian Topa inJerusalem khua le Judah gam paninnuntakna le luhinna,nuntakna an khempeuh lenuntakna tui khempeuh;</VERS>
            <VERS vnumber="2"> mi vanglian pa le galkap pa,thukhen pa le kamsang pa,aisan pa le upa pa,</VERS>
            <VERS vnumber="3"> mi sawmnga a ukpa le zalian a nei pa,thu lamlak pa le mitphial siampa,le bum siamte a la khia hi.</VERS>
            <VERS vnumber="4"> Amaute’ ulian dinginnaupangte ka bawl dinga,naungekte in amaute uk ding uh hi.</VERS>
            <VERS vnumber="5"> Mite khatlekhat,mi khempeuh in a lawmte ciat,mi khempeuh in a veengte ciat,hih gawp ding uh hi.Khangnote pen uhamte tungah,mi ginalote pen miliante tungahkiphasak ding uh hi. </VERS>
            <VERS vnumber="6"> Mi khat in ama pa inn sungaha sanggampa lenin,“Nang in puan na nei hi;nang, kote’ makai pa nong hi dinga,hih a sialomtangte pennangma khut sung hi ding hi,”a cih ciangin amah in, </VERS>
            <VERS vnumber="7"> “Bangmah hih zo kei ning.Ka inn sungah an le puan om lo hi.Mite a makai-in nong bawl kei ding hi,” ci-in a gen khia ding hi. </VERS>
            <VERS vnumber="8"> Bang hang hiam cih lehamaute khempeuh leamau’ gamtatnate in Topa langpanginamah dem uh ahih maninJerusalem khua kipukinJudah gam kia hi.</VERS>
            <VERS vnumber="9"> Amau’ maiput in amau’ langah teci pang hi.Sodom bangin amautea langtangin gamta uh a,amaute in im lo uh hi.Amaute in gimna ngah tahen!Bang hang hiam cih lehamaute in amau’ tung mahahsiatna kitun uh hi. </VERS>
            <VERS vnumber="10"> Amaute tungah thu hoih ding hi,ci-in thuman mite kiangahhih thu gen un.Bang hang hiam cih leh amaute inamau’ gamtat hoih thamanngah ding uh hi.</VERS>
            <VERS vnumber="11"> Migilo in gimna ngah tahen!Midang tungah a gitloh gamtatna tawhkizui-in ama tungahkithukkik ding ahih maninama tungah thu sia ding hi. </VERS>
            <VERS vnumber="12"> Keima mite ahihlehnaupangte in bawlsia uh a,numeite in zong uk uh hi.Ka mite aw, na makaite unnote lam hong lakkhial a,note’ lampi zuih pen hong siasak hi. </VERS>
            <VERS vnumber="13"> Topa in thupang dinginama panmun hong la a,ama mite’ thua khen dingin a ding hi.</VERS>
            <VERS vnumber="14"> Topa pen upate leama mite’ uliante tawhthukhen dingin kipan a,“Leenggui lo a netumte, note na hi uh a,mizawngte’ na a kisuttenote’ inn sungah om hi.</VERS>
            <VERS vnumber="15"> Ka mite sucipinmizawngte na gawina uhbang na cihnopna uh a hiam?”Vanglian Topa Pasian in ci hi.Jerusalem Numeite tungah Thukhenna</VERS>
            <VERS vnumber="16"> Topa in hih bangin ci hi:Jerusalem numeite kiphasakinngawng doksa-in lam pai uh a,kiphatsakna tawha mit uh hei pampaminhi tuihtuihin lam pai uh a,a khe uh gingsak sualsual ahih ciangun</VERS>
            <VERS vnumber="17"> Topa inJerusalem numeite’ lutang meima sakinTopa in amau’ lutang kolhsak ding hi.</VERS>
            <VERS vnumber="18"> Tua ciangin Topa in khebuh hoihte, lutuam le khade lim tawh a kibang kizepnate; </VERS>
            <VERS vnumber="19"> bilbah tualte, taaute le mai sitnate; </VERS>
            <VERS vnumber="20"> lukhute, banbulhte, kawngtente, paknamtui bungte le a kivom aite; </VERS>
            <VERS vnumber="21"> min gelhna zungbuhte le nakbuhte; </VERS>
            <VERS vnumber="22"> pawipuante, puanza neute, puanpite le khutkhai ipte; </VERS>
            <VERS vnumber="23"> puanza neu vang siseihte, saihadial puansungsilhte, dialkhipte le kikhuhna puante la khia ding hi.</VERS>
            <VERS vnumber="24"> Paknamtui tangin uihna,kawnggak tangin khauhualpi,limtak a kizem sam tangin lu kolhna,puan hoih tangin puanhampi,melhoihna tangin maizumna hunhong tung ding hi. </VERS>
            <VERS vnumber="25"> Na mite, namsau tawh si ding uh a,a vanglian na mite,gal sungah kisia ding uh hi.</VERS>
            <VERS vnumber="26"> Khuapi kongpi tau-in thum ding hi.Khuapi, gamkhing suak dinga,a guaktang a om nupileilakah a tucip tawh kibang ding hi.</VERS>
        </CHAPTER>
        <CHAPTER cnumber="4">
            <VERS vnumber="1"> Tua ni ciangin nupi sagih in papi khat neikhawm ding uh a, “Kote in komau’ an ciat ne-in, komau’ puan ciat mah ka silh ding uh hi. Kote pen, nangma zi cih min bek hong puasak in; ka minsiatna teng uh hong hum in,” ci ding uh hi.Jerusalem’ Mailam Minthanna</VERS>
            <VERS vnumber="2"> Tua ni ciangin </VERS>
            <VERS vnumber="3-4"> Topa in thukhenna le meihalna tawh Zion mite’ mawhna teng siangsakin, Jerusalem khua sung panin mi thahna teng a beisak ciangin Zion-ah a omlai mi, Jerusalem-ah khang tawntungin a om dingin a kiciamtehsa mite khempeuh, a siangtho kici ding hi. </VERS>
            <VERS vnumber="5"> Tua ciangin Zion Mual tung, tua lai-a kikhawm mi khempeuh tungah, sunin meii sungah, zanin meikuang khu tawh </VERS>
            <VERS vnumber="6"> Tua minthanna vang pen sun ciangin nisa a liah ding le huihpi guahpi panin bukna le belhna zong hi ding hi.</VERS>
        </CHAPTER>
        <CHAPTER cnumber="5">
            <VERS vnumber="1"> Leenggui ThugentehnaKa lawm it pa’ tangina leenggui lo a itna la ke’n hong sa ning:Ka lawm it pa in leitang a hoih mahmahnamual tung khatahleenggui lo khat a nei hi.</VERS>
            <VERS vnumber="2"> Amah in lei to-in a suangte pai khia a,leenggui hoihte a suan hi.A laizangah tausang khat lam a,tua lo sungah leenggahsuknakhuk khat a to hi.Amah in leenggah hoiha hong gah ding lamen a,ahih hangin gam leenggahhong gah mawk hi. </VERS>
            <VERS vnumber="3"> Tu-in, Jerusalem khua-aha teengte le Judah mite aw,kei le ka leenggui lo kikalahthu nong khenna ding uhkong thum hi.</VERS>
            <VERS vnumber="4"> Ka leenggui lo adingin ka hih nai lohka hih ding a kilawmbang omlai ahi hiam?Leenggah hoih gah ding ka lamet laitakinbang hangin gam leenggahhong gah mawk ahi hiam? </VERS>
            <VERS vnumber="5"> Tu-in, ka leenggui lo tungahka hih ding thunote tungah kong gen ding hi.A daai ka la khia dinga, kine mang ding hi.A gawl ka susia dinga, kituancil ding hi.</VERS>
            <VERS vnumber="6"> Lokhulin ka bawl ding hi.Kipuah loin, kikho lo dinga,tua lo sungah lingkung lelingte a khang ding hi.Ama tungah meiite in zongguah a zuksak loh nadinginthu ka pia ding hi. </VERS>
            <VERS vnumber="7"> Bang hang hiam cih lehVanglian Topa’ leenggui lo penIsrael mite hi a,Judah mite penlungdamna tawh a suan kungte ahi hi.Amah in thutang lamen a,ahih hangin sisan luanna om hi.Thumanna lamen a,ahih hangin kahna om hi.Migilote tunga Kizasak Gimnate</VERS>
            <VERS vnumber="8"> Leitang tungah amau guaka teeng ding dong zahinmidangte adinginmun khempeuh a bei matengininn khatlekhat, lo khatlekhat gawmina la thuah tawntung mite ingimna ngah tahen.</VERS>
            <VERS vnumber="9"> Vanglian Topa in ka zakna-ahhih bangin kiciam a,“A mantakin inn tampi takhawmsuak dinga,a lian a hoih innte-aha teeng om lo ding hi.</VERS>
            <VERS vnumber="10"> Bang hang hiam cih lehleenggah lo eka sawm inphelpi khat dim bek gah dinga,khaici beem khat inan seu khat bek piangsak ding hi,” ci hi. </VERS>
            <VERS vnumber="11"> Zingsang tungin tho-in,khamtheihzu delhin,leenggahzu in amautea satsak pialpual matenginnitakin a tutkho mite ingimna ngah tahen!</VERS>
            <VERS vnumber="12"> Amaute in a pawi sung uhahlaiza lasakna le harp lasakna,khuang, tamngai le leenggahzu,tampi a nei uh hi.Ahih hangin amaute inTopa’ sepnate don lo uh a,a khut tawh a bawlte zong mu lo uh hi.</VERS>
            <VERS vnumber="13"> Tua hi a, thu theih lohna hanginka mite sal suak uh hi.A miliante uh gilkialin si dek uh a,a mihonte uh dangtakin keu uh hi.</VERS>
            <VERS vnumber="14"> Tua ahih cianginLeinuai in a duhna khangsakinbangmah tawh a kiteh thei lo zahina kam ka beba a,Jerusalem’ hoihna teng,a mipite, a mihonte,ama sunga a lungdam mite,a nawmvalh hi. </VERS>
            <VERS vnumber="15"> Mi khempeuh a niamin kikoih suk hi.A kiphasak mite kiniamkhiat suk hi.</VERS>
            <VERS vnumber="16"> Ahih hangin thutang sepna tawhVanglian Topa ina liatna hong kilangsak a,a Siangtho Pasian ina mite a thukhenna tawhama sianthona hong kilangsak hi.</VERS>
            <VERS vnumber="17"> Tua ciangin tuunote inamau’ tatna gamlak mun bangintua khua sungah lopa ne ding uh a,a thau ganhingte le keelnotea siasa khuapi sungah gamta ding uh hi. </VERS>
            <VERS vnumber="18-19"> Amaute in, “I muh theih nadinginamah manlang sakin,ama nasep khawlsak ni.Israel-te’ Siangtho Pa’ deihnai theih theih nadinginnaisakin tungsak ni!”ci-in ganhing kaih banginkhauzen tawh mawhna kai-in,khauhualpi tawhkhialhna kai uh ahih maningimna ngah ta uh hen. </VERS>
            <VERS vnumber="20"> A phate sia ci-in, a siate pha ci a,khuavak dingin khuamial koihin,khuamial dingin khuavak koih a,a khum dingin a kha koihin,a kha dingin a khum a koihte ingimna ngah tahen. </VERS>
            <VERS vnumber="21"> Amau’ mitah pil kisa a, amau’ muhna-ahsiam a kisate in gimna ngah tahen! </VERS>
            <VERS vnumber="22"> Leenggahzu tampi a dawnte,khamtheih zunek a hatte,</VERS>
            <VERS vnumber="23"> mimawhte sumgolh tawh khah a,midikte a mawhsakte ingimna ngah tahen!</VERS>
            <VERS vnumber="24"> Tua ahih ciangin mei inbuhkung keute kaangtum a,meikuang sungahlopa keute a kattum banginamaute’ zung pen muat gawp dinga,amaute’ pakpalhteleivui bangin vanah leengto ding hi.Bang hang hiam cih lehamaute in Vanglian Topa’ thu nialinIsrael-te’ Siangtho Pa’ thua simmawh uh hi.</VERS>
            <VERS vnumber="25"> Tua ahih ciangin Topa’ hehnaama mite tungah hong khangin,a khut zanin amaute vat gawp a,mualte a kiliing hi.Amaute’ luanghawmtekongzing lampite-ah nin bangin a om hi.Hih bang teng hangin zong a hehnadam zo nai loin ama khut kizanlai hi. </VERS>
            <VERS vnumber="26"> Amah in a gamlapi-a om minam khata sapna-in lim khat lak a,leimong paninhong pai nadingin a sam hi.Manlang takintua mite hong pai pah hi.</VERS>
            <VERS vnumber="27"> Tua a hong pai mite kuamah gim lo uh a,kuamah tuk lo uh hi.Kuamah lusu lo a,kuamah ihmu lo uh hi.Dialkaih khat zong kol lo a,khedap khau khat zong kitat lo hi.</VERS>
            <VERS vnumber="28"> Amau’ thaltangte hiam a,a thal khempeuh uh a kikeeksa ahi hi.Amau’ sakolte’ khecintemeisuang bangin sak a,a leengpeite uhpingpei bangin manlang hi.</VERS>
            <VERS vnumber="29"> Amaute’ kikona penhumpinelkai hawk bang a,humpinelkai khanglaite banginamaute a hawk uh hi.Amaute humhamina sa nek ding uh man uh a,amaute in pua khia-inkuamah in hon khia zo lo hi. </VERS>
            <VERS vnumber="30"> Tua ni ciangin amaute intuipi ging bangin Israel ngik ding uh hi.Mi khatpeuh in hih gam sung en lehkhuamial le lungzinna bek om a,meiite in khua a mialsak hi.</VERS>
        </CHAPTER>
        <CHAPTER cnumber="6">
            <VERS vnumber="1"> Kumpi Uzziah a sih kumin, a sang mahmah, a lian kumpi tokhom tungah Topa a tu ka mu hi. Ama kumpi puanpi pen biakinn sungteng a dim hi. </VERS>
            <VERS vnumber="2"> Ama kiimah serafim van mite a ding uh hi. Tuate in kha guk ciat nei uh hi; nih tawh a mai liahin, nih tawh a khe tuamin, nih tawh a leeng uh hi. </VERS>
            <VERS vnumber="3"> Amaute khatlekhat kisamin:“Vanglian Topa,siangtho, siangtho, siangtho;leitung khempeuhama minthanna tawh kidim,”ci-in awng uh hi.</VERS>
            <VERS vnumber="4"> Tua kikona aw in biakinn kongkhak khuam bulpite kiliingsak a, inn sungteng meikhu tawh a kidim hi. </VERS>
            <VERS vnumber="5"> Tua ciangin keimah in, “Gim ngah pa hi ta ing! Bang hang hiam cih leh a mawknapi ka hi hi; ka kama ka thugen khempeuh a mawkna vive hi a, a thugen khempeuh uh mawhna le nitna ahi mite lakah ka teengkha hi. Vanglian Topa, Kumpipa ka mukha khinta hi,” ka ci hi.</VERS>
            <VERS vnumber="6"> Tua ciangin serafim van mite khat, biakna tau panin taiteh tawh a teh mei-am khat a khutah tawi-in keima kiangah hong leeng hi. </VERS>
            <VERS vnumber="7"> Amah in ka muk hong bi a, “En in, hih in na muk sukha zo hi; na mawhna beita a, na khialhna kimaisak zo hi,” hong ci hi.</VERS>
            <VERS vnumber="8"> Tua ciangin, “Kua sawl dinga, eite adingin kua va pai ding ahi hiam?” Topa’ cihna aw ka za hi. Tua ciangin ke’n, “Hih lai-ah kei om ing! Kei hong sawl in,” ka ci hi. </VERS>
            <VERS vnumber="9"> Tua ciangin amah in,“Pai inla, hih mite tungah,‘Zaza napi tel lo;mumu napi thei lo,’ va ci in.</VERS>
            <VERS vnumber="10"> Amaute in a mit uh tawha muh loh nading,a bil uh tawh a zak loh nading,a lungsim uh tawhthu a theihtel loh nading,amaute kihei-indamna a ngah loh nadingunhih mite’ lungsim mawlsak inla,amau’ bil uh ngongsak inla,a mit uh va sisak in,” hong ci hi. </VERS>
            <VERS vnumber="11"> Tua ciangin keimah in,“Topa aw, bang tanveisawt ding ahi hiam?” ka ci hi.Amah in, “Khuapi-ah a teengkuamah om loin hawm suakin,innte-ah kuamah om loin,leitang pen gamkhing suak kiuhkeuhin,</VERS>
            <VERS vnumber="12"> Topa in gamlapi-ah mite khiin khia-in,leitungah a kinusiamun tampi a om dong, hi ding hi.</VERS>
            <VERS vnumber="13"> Mi sawm ah khat banga omlai tei hangin,taak kung le tawsaw kungtea kiphuk khit ciangina bulsum a omlaitemei tawh a kihalkik banginamaute zong kisusia ding hi,”hong ci hi.(A bulsum pen Pasian’ mite a kipatthakna ding lahna lim ahi hi.)</VERS>
        </CHAPTER>
        <CHAPTER cnumber="7">
            <VERS vnumber="1"> Uzziah’ tapa Jotham, Jotham’ tapa Ahaz ahi Judah kumpipa’ hun laitakin, Syria kumpipa Rezin le Remaliah’ tapa Pekah ahi Israel kumpipa, Jerusalem khuapi a sim dingin kuanto uh a, ahih hangin amaute in zo zo lo uh hi.</VERS>
            <VERS vnumber="2"> “Syria-te pen Efraim mite tawh kikop,” ci-in David’ innkuante tungah a kigen ciangin, huih in gamlak a singte a mut bangin amah le a mihingte’ lungsim kiliing hi.</VERS>
            <VERS vnumber="3"> Topa in Isaiah tungah, “Ahaz tawh kimu dingin Puansawppa’ nasepna phual zuatna lampi kiangah a om, bual tungnung tuilakna mongah nang le na tapa Shearjashub pai-in </VERS>
            <VERS vnumber="4"> ama tungah, ‘Kidawm inla, om khinkhian in. Lau kei in. Syria kumpipa Rezin le Remaliah’ tapa’ hehna pen, sing tumbang nih a khute tawh kibang lel ahih manin na lung gimsak kei in. </VERS>
            <VERS vnumber="5"> Bang hang hiam cih leh Syria kumpi a kipan Remaliah’ tapa le Efraim mite in nang hong sawm uh a, </VERS>
            <VERS vnumber="6"> “Judah gam a sim dingin pai-in va su gawp ni; eima adingin va zo ni; tua gamah kumpi dingin Tabeel’ tapa va koih ni,” ci uh hi. </VERS>
            <VERS vnumber="7"> Ahi zongin Topa Pasian in hih bangin ci hi:‘Tua thu pen kip lo dinga,hong tung lo ding hi.</VERS>
            <VERS vnumber="8"> Bang hang hiam cih lehSyria’ lutang, Damaskas khuapi hi a,Damaskas’ lutang, Rezin ahi hi.(Kum sawmguk le kum nga sunginminam ahi zo nawn lo zah donginEfraim kitamzan gawp ding hi.)</VERS>
            <VERS vnumber="9"> Efraim’ lutang, Samaria hi a,Samaria’ lutang, Remaliah’ tapa ahi hi.Hih thu upna kho na neih kei leh,nang na kip kei ding hi,’va ci in,” ci-in a gen hi.Immanuel Thu Isaiah’ Genna</VERS>
            <VERS vnumber="10"> Topa in Ahaz kiangah thu genkik a, </VERS>
            <VERS vnumber="11"> “Topa na Pasian kiang panin lim khat ngen inla, a thuk Leinuai pan ahi a, a sang vantung panin ahi zongin ngen in,” a ci hi.</VERS>
            <VERS vnumber="12"> Ahih hangin Ahaz in, “Ka ngen kei ding hi; Topa ka ze-et kei ding hi,” ci hi.</VERS>
            <VERS vnumber="13"> Tua ciangin Isaiah in, “David’ innkuan aw, ngai un! Mite na lunggim sakna uh kicing sa lo a, ka Pasian zong lunggimsak lai na hi uh hiam? </VERS>
            <VERS vnumber="14"> Tua ahih ciangin Topa mahmah in note tungah lim khat hong pia ding hi. En un, nungak khat gai-in tapa khat nei dinga, ama min Immanuel kici ding hi. </VERS>
            <VERS vnumber="15"> Amah in a hoih lote nialin a hoihte a teel theih hun ciangin bawngnawi thaukhal le khuaizu ne ding hi. </VERS>
            <VERS vnumber="16"> Bang hang hiam cih leh naupang in a hoih lote nialin a hoihte a teel theih hun ma-in na kihtak uh kumpi nihte’ gam kinusiacip ding hi. </VERS>
            <VERS vnumber="17"> Efraim mite pen Judah mite’ kiang panin a pai khiat hun a kipan nidangin a piang ngei lo thu, Assiria kumpipa pen nang le na mite le na pate’ inn-ah Topa in hong tungsak ding hi.</VERS>
            <VERS vnumber="18"> “Tua ni ciangin Egypt luite’ nakah a om Egypt mite, thopi hon bangin hong pai nading le Assiria mite, a gam panun khuaipi hon bangin hong pai nadingun Topa in sam ding hi. </VERS>
            <VERS vnumber="19"> Tuate khempeuh hong pai-in, keenhawmte sung, suangpi heengte sung, lingkung kawmte le ganhing tatna mun khempeuh ah dim ding uh hi.</VERS>
            <VERS vnumber="20"> “Tua ni ciangin Topa in Gun gal khat panin a kikawm temta ahi Assiria kumpipa tawh sam le khemul mettol dinga, khamul zong met khia ding hi.</VERS>
            <VERS vnumber="21"> “Tua ni ciangin mi khat in bawngla khat le tuu nih bang bek suahtak zo dinga, </VERS>
            <VERS vnumber="22"> ahi zongin tuate in nawi tampi a piakna hangin amah in bawngnawi thaukhal ne zo ding hi; bang hang hiam cih leh gam sungah a omlai mi khempeuh in bawngnawi thaukhal le khuaizu ne ding uh hi.</VERS>
            <VERS vnumber="23"> “Tua ni ciangin nguntang tulkhat a man leenggui tulkhat a omna mun khempeuh pen lingkungte le lingte’ omna suak ding hi. </VERS>
            <VERS vnumber="24"> Gam khempeuh lingkungte le lingte tawh kidim ding ahih manin, thal le thaltangte tawh tua munah mihingte gam vak ding uh hi. </VERS>
            <VERS vnumber="25"> Lingkungte le lingte na kihtakna hangin tupeek tawh a kikho ngei mual neute-ah na pai ngam kei ding hi. Tua munte pen bawng khahna le tuute’ gamtatna mun suak ding hi,” a ci hi.</VERS>
        </CHAPTER>
        <CHAPTER cnumber="8">
            <VERS vnumber="1"> Tua ciangin Topa in kei kiangah, “Suangpek lianpi khat la inla, tua tungah mihingte’ theihkim lai tawh, ‘Mahershalahashbaz,’ ci-in gelh in,” hong ci hi. </VERS>
            <VERS vnumber="2"> Hih thu a thei dingin a muanhuai teci, siampi ahi Uriah le Jeberekhiah’ tapa Zekhariah ka nei hi, hong ci hi. </VERS>
            <VERS vnumber="3"> Tua ciangin ka zi tawh ka lumkhawm a, amah gai-in tapa khat hong nei hi. Tua ciangin Topa in ka tungah, “Ama min pen Mahershalahashbaz, ci-in phuak in. </VERS>
            <VERS vnumber="4"> Bang hang hiam cih leh naungek in, ‘Nu aw, pa aw,’ a cihtheih ma-in Damaskas khua’ hauhna le Samaria khua sunga a om a kisut vante, Assiria kumpipa in la-in masuan ding hi,” hong ci hi.</VERS>
            <VERS vnumber="5"> Topa in kei tungah thu hong genkik leuleu a, </VERS>
            <VERS vnumber="6"> “Hih mite in damtakin a luang didi Shiloah tuite nial uh a, Rezin le Remaliah’ tapa’ mai-ah launa tawh liingliang uh hi. </VERS>
            <VERS vnumber="7"> Tua ahih ciangin Topa in Assiria kumpipa le ama galkap honpite, a tam mahmah a piau dimletin a khang Gunpi tui bangin amaute a sim dingin hong luangsak ding hi. </VERS>
            <VERS vnumber="8"> Judah gam dong hong nawtsuk dinga, dimletin paisuakin, ngawng ciang dong tum ding hi,” hong ci hi. Ahih hangin Pasian in eite hong ompih a, a kizal ama khate in i gam hong hu ding hi.</VERS>
            <VERS vnumber="9"> No minam dangte aw,thei unla, lungkham un.Gamlapi-ah a omgamte khempeuh aw, ngai un.Kigalging un; ahih hangin lungkiatnana thuak veve ding uh hi.</VERS>
            <VERS vnumber="10"> Note kikhawminthu na vaihawm uh hangina mawkna suak dinga,thu khat peuhpeuhna gen uh hangin kip lo ding hi.Bang hang hiam cih lehkote tawh Pasian hong omkhawm hi.Topa Na Zahtak pa Hisak In</VERS>
            <VERS vnumber="11"> Bang hang hiam cih leh Topa in ama vangliatna tawh kei tungah thu hong gen a, hih mite’ lampi ka zuih loh nadingin hong hilh khol a, </VERS>
            <VERS vnumber="12"> “Hih mite’ vaihawmna pawlpih kei un. Amau’ kihtakte kihta kei unla, lau kei un. </VERS>
            <VERS vnumber="13"> Ahih hangin Vanglian Topa pen a siangtho-in na ngaihsun ding uh hi. Amah pen note’ zahtak pa le note’ kihtak pa na hisak ding uh hi. </VERS>
            <VERS vnumber="14"> Amah pen, a lamdang mahmahin a siangtho’ luatna hangin mite’ puk theih nading suangtum tawh kibang hi. Judah le Israel kumpi gammite le Jerusalem khua-a a teeng mite a awkna ding thangzak tawh kibang ding hi. </VERS>
            <VERS vnumber="15"> Mi tampi tak tuk ding uh hi. Amaute tukin kitamzan gawp ding uh a, amaute awkin kiman ding hi,” hong ci hi.</VERS>
            <VERS vnumber="16"> Ka nungzuite aw, Pasian in kei tungah hong piak hih thute, limtakin kemin koihcing un. </VERS>
            <VERS vnumber="17"> Jakob’ innkuante’ kiang panin a maitang a seel Topa ngakin amah ka muang ding hi.</VERS>
            <VERS vnumber="18"> En un, Topa in kei hong piak ka tate le keima pumpi pen Zion Mual tungah a teeng Vanglian Topa’ tung panin Israel mite’ sungah lim le kihilna ka hi uh hi.</VERS>
            <VERS vnumber="19"> Amaute in note kiangah, “Phun suausuau-in a pau mualmual vankah theite le aisan theite kiangah thu dong un. Mite in amau’ pasian-te thu dongin, mihingte’ thu pen misite dot ding mah hi lo ahi hiam?” hong ci ding uh hi.</VERS>
            <VERS vnumber="20"> Tua ciangin note in, “Topa in note hong hilh thute ngai un. Aisante’ thu ngai kei un. Amaute’ hong gen thute a kimanna om lo hi,” ci-in dawng un.</VERS>
            <VERS vnumber="21"> Mite pen gam sungah vak kawikawi-in, nakpitakin lungkhamin gilkial ding uh hi. A gil uh a kial ciangin amaute lungham gawp ding uh a, a kumpipa uh le a Pasian uh hamsiatin vandak ding uh hi. </VERS>
            <VERS vnumber="22"> Amaute in leilak a etsuk hangun, lungkhamna le khuamialna, lungzing a gimna bek om hi. Khuamial ngeungau sungah amaute kihawl khia ding hi.</VERS>
        </CHAPTER>
        <CHAPTER cnumber="9">
            <VERS vnumber="1"> Zebulun minamte le Naftali minamte’ tenna gamte in mindaina thuak ngei uh a, ahi zongin mai lamah pahtawina ngahkik ding uh hi. Mediterranean tuipi a kipanin nisuahna lam Jordan gun gal, minam dangte’ tenna Galilee gam sung minthangkik ding hi.</VERS>
            <VERS vnumber="2"> Khuamial sunga a pai mite inkhuavak lianpi mu khinta a,khuamial thukna gam sungaha teeng mite tungahkhuavak taang khinzo hi.</VERS>
            <VERS vnumber="3"> Nangmah in amaute na pungsak a,a lungdamna uh na khangsak hi.Anlak hun ciangin lungdamna lemite in vankisutte a hawm cianguna lungdam bangunnangma mai-ah amaute lungdam uh hi.</VERS>
            <VERS vnumber="4"> Bang hang hiam cih lehMidian-te a kizawh ni-a banginnangmah inamau’ vangik puakna hakkol leamaute a kisatna ciangkhutna kuaihtansak a,nangma mi a bawlsia minamtena zo gawp hi.</VERS>
            <VERS vnumber="5"> Galkap hangte’ khedap khempeuh lesi a baang puan khempeuhmei-in kicih ding hi.</VERS>
            <VERS vnumber="6"> Bang hang hiam cih leheite adingin naungek khat hong suak a,eite’ tungah tapa khat hong kipia hi.Amah pen eite hong ukpa hi dinga,ama min pen“Lamdang Thulak pa,Vanglian Pasian,Tawntung Pa,Nopsakna Kumpi,”kici ding hi.</VERS>
            <VERS vnumber="7"> Tuhun a kipanin a tawntunginDavid kumpi tokhom tung leama gam sungahthutang le thuman phutin,a lian semsem ama ukna lenopsakna in mong nei lo ding hi.Vanglian Topa’ deih luatna inhih thu hong tungsak ding hi.Israel’ tungah Topa’ Hehna</VERS>
            <VERS vnumber="8"> Topa in Jakob tungah thu khat khah a,Israel tungah thu hong tung ding hi.</VERS>
            <VERS vnumber="9-10"> “Leiseekte kicim khin hi;ahih hangin suangseek tawh i lam ding hi.Theithek singte kisia khin hi;ahih hangin taamtak sing tawhi khek ding hi,”ci-a kiphasakinlungsim kihisak Efraim mite leSamaria gam sunga teengmi khempeuh in thei ding uh hi. </VERS>
            <VERS vnumber="11"> Tua ahih ciangin Topa in amaute do-ina langpang ding bawl a,amau’ galte a hanthawn hi.</VERS>
            <VERS vnumber="12"> Ama mai-a om Syria mite lea nunga om Filistia mite inkam ka-in Israel netum uh hi.Hih thute khempeuh hanginama hehna dam zo nai lo a,ama khut kizanlai hi. </VERS>
            <VERS vnumber="13"> Amaute a satpa’ lamahIsrael mite kihei lo a,Vanglian Topa zong lo uh hi.</VERS>
            <VERS vnumber="14"> Tua ahih ciangin Topa inIsrael sung panin a makaite lea mihonte, a lu panin a mei donginni khat thu-in a vatmai hi.</VERS>
            <VERS vnumber="15"> Upa pa lea zahtakhuai mipa pen a lutang hi a,zuauthu a hilh kamsangpa pena mei ahi hi.</VERS>
            <VERS vnumber="16"> Bang hang hiam cih lehhih minam a makaihte in lam khialsak a,amau’ makaih mite insiatna ngah uh hi.</VERS>
            <VERS vnumber="17"> Tua ahih ciangin amau’ tangvalte tungahTopa lungdam lo a,pa nei lote lea meigong numeite uh tungahhehpihna nei lo hi.Bang hang hiam cih lehmi khempeuh penPasian’ thu a khual om loinsiatna a bawl vive hi a,kam khempeuh inhaina thu a gen uh hi.Hih thute khempeuh hanginama hehna dam zo nai lo a,ama khut kizanlai hi. </VERS>
            <VERS vnumber="18"> Bang hang hiam cih lehgitlohna mei bangin kuang a,lingkungte le lingte kaangtumsak hi.Gamlak lopa phate kuangsak a,meikhu lomtanginvan lamah kizialto uh hi.</VERS>
            <VERS vnumber="19"> Vanglian Topa’ hehna hanginmeikuang bangin gam sung kaang a,mite pen mei a kicihsing tawh kibang uh hi.Kuamah in a sanggampa nangawnzah tuan lo hi.</VERS>
            <VERS vnumber="20"> Amaute in a taklama omte ne uh a,ahih hangin a gil uh kiallai veve hi.A veilama omte ne uh a,ahih hangin kham nai lo uh hi.Mite in amau’ veengte’ sane ciat uh hi.</VERS>
            <VERS vnumber="21"> Manasseh in Efraim,Efraim in Manasseh ne-in,tua tegel inJudah langpang khawm uh hi.Hih thute khempeuh hanginama hehna dam zo nai lo a,ama khut kizanlai hi.</VERS>
        </CHAPTER>
        <CHAPTER cnumber="10">
            <VERS vnumber="1-2"> A cimawhte’ thutang kimlaihei khiatsakin,keima mite sungaha zawngte’ thuman sutkhia-in,meigong numeite’ neihsaamau ading a suah theih nading lepa nei lote’ neihsa amau’ nek dingina bawl theih nadinguna man lo thukhensatna pia a,nenniamna thu a gelhte ingimna ngah ta uh hen!</VERS>
            <VERS vnumber="3"> Gimpiak ni hun, gamlapi paninhuihpi hong nun cianginnote in bangcih ding na hi uh hiam?Huhna ngenin kua kiangah tai dinga,na neihsa uh koi lai-ahkoih ding na hi uh hiam?</VERS>
            <VERS vnumber="4"> Thongkiate’ lakahtonbucipin om ding lea kithat mite lakahsih ding bek a om hi.Hih thute khempeuh hanginama hehna dam zo nai lo a,ama khut kizanlai hi.Topa in Assiria-te A Zatna</VERS>
            <VERS vnumber="5"> Assiria-te penka hehna mite gimpiak nadinginmolhtum le ciangkhutinka zat ahi hi.</VERS>
            <VERS vnumber="6"> Keima thu a ngaihsun lo minam lekei a hong hehsak mite’ neihsasutin laksakin,amaute pen konglak buannawng bangina tuancil dinginamaute sawlin thu ka pia hi. </VERS>
            <VERS vnumber="7"> Ahih hangin a kumpipa intua bang bek sawm lo a,a lungsim in zongtua bang bek ngaihsun lo hi.Ama lungsim sungahminam tampi suksiat nopna thu om hi.</VERS>
            <VERS vnumber="8"> Bang hang hiam cih leh amah in,“Ka galkapmaangte,kumpi vive hikhin hi lo ahi hiam?</VERS>
            <VERS vnumber="9"> Kalno khuapi penKarkhemish khuapi tawhkibang hi lo ahi hiam?Hamath khuapi pen Arpad khuapi tawhkibang hi lo ahi hiam?Samaria khuapi penDamaskas khuapi tawhkibang hi lo ahi hiam?</VERS>
            <VERS vnumber="10"> Jerusalem le Samaria milimte sanginmilim lian zaw a nei milim kumpi gamteka khut in ban khin ahih ciangin</VERS>
            <VERS vnumber="11"> Samaria le a milimte tungahka bawl banginJerusalem le a milimte tungahbawl lo ding ka hi hiam?” ci hi. </VERS>
            <VERS vnumber="12"> Topa in Zion Mual le Jerusalem khua-ahama nasep ding teng a zawh khit cianginAssiria kumpipa kiphasakina kisialhna le a kiphatsakna hangingim a pia ding hi. </VERS>
            <VERS vnumber="13"> Bang hang hiam cih leh amah in,“Keimah in thu theihtelnanei ka hih maninkeima thahatna lekeima pilna tawh ka hih khin hi.Mihingte’ gamgite la khia-inamau’ sumte ka sut khin a,keimah in bawngtal bangina gammite ka su gawp hi.</VERS>
            <VERS vnumber="14"> Vasa bumek banginmihingte’ hauhna ka la ziau hi.A kinusia vasa tuite mite in a lak banginleitung khempeuh ka la khin hi.A kha a zap, a kam a ka,a ham khat beek om lo hi,” a ci hi. </VERS>
            <VERS vnumber="15"> Amah a likto pa pen molhtumina zang ding bangkeek,sing ahi lo mipa pen ciangkhut bangina likto ding bang keekin,phuk nadingin amah a zang pa tungah,hei, kihisak thei ding ahi hiam?Singat tem zong amah a zang pa tungahkiliansak thei ding ahi hiam? </VERS>
            <VERS vnumber="16"> Tua ahih ciangin Topa, Vanglian Topa inama mi thaute lakahnatna lianpi tungsak dinga,tua natna pen amaute sungahmei bangin kuang niloh ding hi.</VERS>
            <VERS vnumber="17"> Israel-te’ khuavak pen mei suakin,Israel-te’ Siangtho Pa penmeikuang suak ding hi.Ni khat sungin ama lingkungte le lingtekaangin beitum ding hi.</VERS>
            <VERS vnumber="18"> Gah tampi a piangsak ama leitang leama gamlak a minthanna pennuntakna le pumpi dong takinTopa in susia dinga,mi cina khat a si tawh kibang ding hi.</VERS>
            <VERS vnumber="19"> A omlai gamlak singkungtetawm mahmah ta a,naupang khat nangawn inkhat khatin sim khin thei hi.Israel A Omlaite</VERS>
            <VERS vnumber="20"> Tua ni a kipan Israel a omlaite, Jakob innkuan a suakta laite in amau a su gawp pa suang nawn loin, Topa ahi, Israel Siangtho Pa pen thuman tawh suanin nei ding uh hi. </VERS>
            <VERS vnumber="21"> Jakob innkuan a omlaite a vanglian Pasian kiangah ciahkik ding hi. </VERS>
            <VERS vnumber="22"> Na mi Israel-te, tuipi sehnel zah a phak hangin amaute tawmkhat bek hong ciahkik ding hi. Amaute’ thuak dingin a kilawm bangin thu a kikhen ahi hi. </VERS>
            <VERS vnumber="23"> Bang hang hiam cih leh Topa, Vanglian Topa in a thukhennasa bangin leitung khempeuh ah beisiangna a bawl ding hi.</VERS>
            <VERS vnumber="24"> Tua ahih ciangin Topa, Vanglian Topa in thu gen a, “Zion-ah a teeng ka mihingte aw, Egypt mite’ hih bangin amaute in molhtum tawh hong satin a ciangkhut uh hong liik ciangin Assiria mite kihta kei un. </VERS>
            <VERS vnumber="25"> Bang hang hiam cih leh a sawt loin note tungah ka thangpaihna bei dinga, ka hehna amaute’ tung tu-in, amaute sia ding uh hi. </VERS>
            <VERS vnumber="26"> Vanglian Topa in Oreb suangpi-ah Midian mite a suk gawp bangin, amah in amaute tungah gimpiakna zang dinga, Egypt mite a thuaksak bangin Assiria mite thuaksak ding hi. </VERS>
            <VERS vnumber="27"> Tua ni ciangin na liangko panun ama vangikpi kin khia dinga, ama hakkol pen na ngawng panun bei ding hi,” a ci hi.Assiria Mite’ Nawkna</VERS>
            <VERS vnumber="28"> Rimmon gam pan galte hong kipaninAiath khua hong tung uh a,Migron khua kantanin hong pai uh a,Mikmash khua-aha van uh hong seng uh hi.</VERS>
            <VERS vnumber="29"> Amaute in mual ciang kantaninGeba khua-ah zan khat giak uh hi.Rama khuamite lau-in liing uh a,Saul’ tenna Gibeah khuamite a tai uh hi.</VERS>
            <VERS vnumber="30"> Gallim khuamite aw,nakpitakin kiko un!Laisah khuamite aw ngai un!Anathoth khuamite aw, amah dawng un!</VERS>
            <VERS vnumber="31"> Madmenah khuamite tai khia a,Gebim khua-a a teeng mitea suakta dingin a tai uh hi.</VERS>
            <VERS vnumber="32"> Tuni mahmahin Nob khua-ahgalte tungin khawl uh a,Zion Mual ahi Jerusalem khuapia khuttum uh sinsan uh hi. </VERS>
            <VERS vnumber="33"> En un, Topa, Vanglian Topa ina kihtakhuai vangliatna tawhsinghiangte heuh ding hi.A kung sangte kiphuk dinga,a kisangsakte a niamin kikoih ding hi.</VERS>
            <VERS vnumber="34"> Amah in tulak singtehei tawh phuk dinga,Lebanon mual a singkung liante tawhpukkhawm ding hi.</VERS>
        </CHAPTER>
        <CHAPTER cnumber="11">
            <VERS vnumber="1"> Jessi’ Suan’ Ukna ManJessi’ phung sung panina sel khat hong khang khia dinga,a zungte panina no khat hong khang ding hi. </VERS>
            <VERS vnumber="2"> Topa’ kha in ama tungahama mite a ukna dingpilna, thutheihna le siamna pia ding hi.Amah in Topa’ deihna thei-inTopa zahtak ding hi.</VERS>
            <VERS vnumber="3"> Amah in Topa’ nasep nuamsa ding hi.Amah in a tungtham bek muhna tawhthu khen lo dinga,kam lengsawn bek zakna tawhthu khentat lo ding hi.</VERS>
            <VERS vnumber="4"> Thumanna tawh mizawngte’ thu khenin,lungsim nem mite’ thuahi bangin khensak ding hi.Ama kam panin a thupiakna tawhleitung mite gim kipia dinga,a muk panin a thugenna tawhmigilote si ding uh hi.</VERS>
            <VERS vnumber="5"> Amah in thuman le thutak tawhama mite uk ding hi. </VERS>
            <VERS vnumber="6"> Keivom pentuuno tawh omkhawm dinga,kamkei gialbem penkeelno tawh lumkhawm ding hi.Bawngno le humpinelkai leganhing thaute omkhawm ding uh a,naupangno khat nangawn intuate hawl zo ding hi.</VERS>
            <VERS vnumber="7"> Bawngpi le vompi inan nekhawm ding uh a,amau’ note lumkhawm ding uh hi.Humpinelkai in bawngtal mah banginbuhkung ne ding hi.</VERS>
            <VERS vnumber="8"> Nawine naungek,gul gilo’ kua vangah kimawl dinga,nawine nawn lo naupang ingul gunei’ bu a sawk hangina gul in tu lo ding hi.</VERS>
            <VERS vnumber="9"> Ka mual siangtho buppi tungahamaute khatlekhatkiliamsak lo ding uh a,kisusia lo ding uh hi.Bang hang hiam cih lehtuite in tuipi omna a tuamcip mah banginleitungah Topa’ thu theihnakidim ding hi. </VERS>
            <VERS vnumber="10"> Tua ni ciangin Jessi’ zung pen mihingte’ tungah lim khat hi ding hi. Minamte in amah zong ding uh a, ama omna mun minthang mahmah ding hi.A Suakta Laite Gualzo-in A Ciahkikna</VERS>
            <VERS vnumber="11"> Tua ni ciangin Topa in Assiria gam, Egypt gam, Pathros gam, Ethiopia gam, Elam gam, Shinar gam, Hamath gam le tuipi gei-a gamte panin ama mi a omlaite a ngahkik nadingin a vangliatna zangkik ding hi.</VERS>
            <VERS vnumber="12"> Amah in minamte adinginlim khat koih dinga,Israel mi a kihawl khiate kaikhawmin,leitung kiu li paninJudah mi a kikhenthangtekaikhawm ding hi.</VERS>
            <VERS vnumber="13"> Efraim in hazatna lungsima neihnate bei dinga,Judah mi a galbawlte kisusia ding hi.Efraim in Judah haza nawn lo dinga,Judah in zong Efraim galbawl lo ding hi.</VERS>
            <VERS vnumber="14"> Ahih hangin amaute innitumna lama om Filistia mitesimkhawm ding uh a,nisuahna lama om miteluhkhawm ding uh hi.Amaute in Edom mite leMoab mite zo gawp ding uh a,Ammon mite inamau’ thu mang ding uh hi.</VERS>
            <VERS vnumber="15"> Topa in ama huihsa nungsakinNail gunpi le Eufratis gunpi tuitekangsak dinga,mi khempeuh in nuamtakina kantan zawh dinglui neu sagih bek sitlai ding hi.</VERS>
            <VERS vnumber="16"> Egypt gam paninIsrael-te hong paitoh cianginamau adingin lam lianpi khata om mah bangin,ama mi a omlaite adinginAssiria gam panin zonglam lianpi khat om ding hi.</VERS>
        </CHAPTER>
        <CHAPTER cnumber="12">
            <VERS vnumber="1"> Lungdam Kohna LaNi khat ni ciangin mite in,“Topa aw,kei tungah na heh hanginna hehna damta a,kei hong hehnem na hih maninnang tungah lungdamna kong ko ding hi.</VERS>
            <VERS vnumber="2"> En in, Pasian penkei a hong hon khia pa ahi hi.Amah ka muang dinga,ka lau kei ding hi.Bang hang hiam cih leh Topa Pasian inthahatna le vangliatna hong pia a,amah pen kei a hong hon khia pa ahi hi,”a cih hun uh hong tung ding hi.</VERS>
            <VERS vnumber="3"> Tui siangtho in a dangtaktea lungdamsak mah bangin,Pasian’ hotkhiatna ina mite lungdamsak ding hi.</VERS>
            <VERS vnumber="4"> Ni khat ni ciangin mite in,“Topa’ tungah lungdam ko unla,ama hong huh ding ngen un.Minam khempeuh lakahama septe kitheisak unla,ama min kiliansak hi, ci-in gen un.</VERS>
            <VERS vnumber="5"> Amah in minthang takinsem khin ahih maninleitung khempeuh ahhih thu kitheisak un.</VERS>
            <VERS vnumber="6"> Zion-a teeng mite aw, nomau’ lakahIsrael-te’ Siangtho Palianin om ahih maninlungdamin awng unla,lungdamin la sa un,”a cih hun uh hong tung ding hi.</VERS>
        </CHAPTER>
        <CHAPTER cnumber="13">
            <VERS vnumber="1"> Babylon tawh kisai ThuAmoz’ tapa Isaiah in Babylon siatna ding tawh kisai a thumuhnate:</VERS>
            <VERS vnumber="2"> Mualkolh tungah lim khat lakto unla,galkapte tungah nakpitakin kiko un.Miliante’ kongpi-ah amaute va pai-ina sim nadingun amaute khut vaan un.</VERS>
            <VERS vnumber="3"> Keimah in ka tuamkoihsa mitethu pia khinin,ka hehna thu a sem khia dinginkiphatsakna tawh a lungdamka mi thahatte ka sam khin hi. </VERS>
            <VERS vnumber="4"> Ngai un, mihonpi lungdam banginmualtungte ah gamlumna!Ngai un, minamte’ kumpi gamtekikhawmin a gamlumna!Vanglian Topa in galdo dinginmihon khat kaikhawm hi.</VERS>
            <VERS vnumber="5"> Leitung buppi a susia dinginTopa le ama hehna galhiamtegamlapi van mong paninhong pai hi. </VERS>
            <VERS vnumber="6"> Topa’ ni hong naita ahih maninnakpitakin kap un.Vanglianpa’ kiang paninsuksiatna hong tung ta ding hi.</VERS>
            <VERS vnumber="7"> Tua ahih cianginkhut khempeuh zaw-in,mi khempeuh’ lungsim tuisuak dinga,amaute lungkia ding uh hi.</VERS>
            <VERS vnumber="8"> Amaute in gim mahmahna lenat velvalna thuak ding uh a,numei nausuak ding banginna sa ding uh hi.Amaute khatlekhatlamdang sakna tawh ki-en ding uh a,a maitangte un gimna mel pua ding hi.</VERS>
            <VERS vnumber="9"> En un, leitung gamkhing suaksakin,leitung mawhneite a susia dinginhehna le sinsona tawhnasia takin Topa’ ni hong tung ding hi.</VERS>
            <VERS vnumber="10"> Bang hang hiam cih lehvantung aksite leamau’ aksi honpite inkhuavak pia khia lo ding hi.Ni a suahtung a kipan mial dinga,kha in zong khuavaktaangkhiasak lo ding hi. </VERS>
            <VERS vnumber="11"> Leitung mite a tatsiatna hangungim ka pia dinga,migilote a mawhna hangungim ka thuaksak ding hi.Mi kihisakte’ kiphatsakna beisiang sakin,a kisatheite’ kiliatsaknaka niamkhiat ding hi.</VERS>
            <VERS vnumber="12"> Mihingte penkham hoihte sangin a hoih zaw,minam pen Ofir gam khamte sangina hoih zaw-in ka bawl ding hi.</VERS>
            <VERS vnumber="13"> Tua ahih ciangin ka sinso ni-inVanglian Topa ka hehna hanginvantung lausakin ka liingsak dinga,ama omna paninleitung kisingkhia ding hi. </VERS>
            <VERS vnumber="14"> A kidelh sanang lea cing om lo tuu banginmi khempeuhamau’ mite’ lam ciatah kihei-in,amau’ gam ciatah tai ding uh hi.</VERS>
            <VERS vnumber="15"> A kimu mi peuhmah kithat dinga,a kiman mi peuhmahnamsau tawh si ding hi.</VERS>
            <VERS vnumber="16"> Amau’ muhna mahah a naungekte uhleilak kiden gawpna ding hi.Amaute’ inn kiluhin,a zite uh kibuansak ding hi. </VERS>
            <VERS vnumber="17"> En un, ngun le khamte tawha lungkim lo Media mite penamaute a sim dingin ka hanthawn hi.</VERS>
            <VERS vnumber="18"> Amau’ thalte in tangvalte that ding hi.Amaute in gil sung pan a piangnaungekte hehpih lo ding uh hi.Amaute’ mit innaupangte khasiat lo ding hi.</VERS>
            <VERS vnumber="19"> Khaldea mite’ hoihna, a kiphatsakpih,kumpi gam a minthang belBabylon khuapi penPasian in Sodom le Gomorraha siatsak lai hun bang ding hi.</VERS>
            <VERS vnumber="20"> Khang tawntungin tua lai-ahkuamah teeng lo dinga,tua lai-ahkuamah om ngei nawn lo ding hi.Arabia mite kuamah intua lai-ah a puanbuk lam lo dinga,tuucingte kuamah intua lai-ah a tuute lumsak lo ding hi.</VERS>
            <VERS vnumber="21"> Tua munah gamsate lum ding uh a,tua mun a innte pena hawk ganhingte tawh kidim ding hi.Tua munah vasa-kalaoh golpite teengin,tua munah keeldawite laam ding uh hi.</VERS>
            <VERS vnumber="22"> Mihaute’ inn sungah ngiate,kumpi inn nuam sungah se-altea ham ding uh hi.Babylon khuapia siat ding hun hong naita a,a ni sawt nawn lo ding hi.</VERS>
        </CHAPTER>
        <CHAPTER cnumber="14">
            <VERS vnumber="1"> Topa in Jakob hehpihin Israel teelkik dinga, amaute pen a gam uhah koihkik ding hi. Khual mite in amaute pawlin Jakob innkuan bel ding uh hi. </VERS>
            <VERS vnumber="2"> Israel mite in amaute manin amau’ gamah ciahpih ding uh a, Topa’ gam sungah amaute pen sila numei sila pasal dingin nei ding uh hi. Amaute a man ngei mite pen tu-in amaute in lehmat ding uh a, amaute a nengniam ngei mite tungah tu-in ukna nei ding uh hi.</VERS>
            <VERS vnumber="3"> A haksa nasep hong kisepsakna, gimna le lungkhamna panin Topa in note tungah tawldamna hong piak ciangin, </VERS>
            <VERS vnumber="4"> Babylon kumpipa tungah hih zahkona kam na zang ding uh a,“Kumpi gilo pa pukta a, amah inkuamah nengniam zo nawn lo ding!</VERS>
            <VERS vnumber="5-6"> Tawlnga loin mihingte satna-in a kizang,hehna tawh minamte ukinnakpitakin a bawlsia,migilote’ ciangkhut legam ukte’ kumpi ciangkhut,Topa in kuaitan khinta hi.</VERS>
            <VERS vnumber="7"> Leitung khempeuh tawlnga-ingamdai takin omta uh a,amaute in la sa-in kiko uh hi.</VERS>
            <VERS vnumber="8"> Taksing kungte na tungah lungdamin,Lebanon mual taamtak singkungte in,‘Nang hong kiniam koih khit a kipaninkote a phuk dinginkuamah hong pai nawn kei,’ ci uh hi. </VERS>
            <VERS vnumber="9"> “Nang na paisuk ciangina hong dawntuah dinginLeinuai-a misite kihanthawn a,nangmah a hong hopih dinginleitungah a lian ngei misi uliantekipusuaksak hi.A minamte’ kumpite khempeuhamau’ kumpi tokhom paninhong ding uh hi.</VERS>
            <VERS vnumber="10"> Amaute in nang hong hopihin,‘Nang zong kote mah banginna thahat kei hi.Kote mah na bangta hi,’hong ci ding uh hi.</VERS>
            <VERS vnumber="11"> Nangma harp lasakna awte,nangma liatna khempeuhLeinuai-ah kipaipih suk hi.Thante pen nangma delhphah hi a,thante pen nangma silh ahi hi. </VERS>
            <VERS vnumber="12"> “Nang Khuavak’ ta, Zingsol,Babylon kumpipa aw,vantung paninnang bangci kiat na hi hiam?Minamte a niam koihpa ahi nangmahleilak dongah hong bangcikiphukpai ahi hiam?</VERS>
            <VERS vnumber="13"> Nang in na lungsim sungah,‘Vantungah ka kahto ding hi.A sangna mun, Pasian’ aksite’ tung pekahka kumpi tokhom ka koih dinga,leilu lam pekakikhopna mualtungah ka tu ding hi.</VERS>
            <VERS vnumber="14"> Meiite’ tung pekah ka kahto dinga,Sang Pen pa banginka kibawl ding hi,’ na ci hi.</VERS>
            <VERS vnumber="15"> Ahih hangin nang penLeinuai thuk pennaLeihawm sungahhong kikoih suk ding hi. </VERS>
            <VERS vnumber="16"> “Nangmah hong mu mite innang hong en gega-in,nangma thu lungngai dedu ding uh a,‘Hih mipa pen leitung a liingsak pa,kumpi gamte a lok gawp pa,</VERS>
            <VERS vnumber="17"> leitung pen sehnel gam suaksakin,khuapite a susiapa,thong sungah a kikhum miteinn-ah a ciahsak lopahih pa hi lo ahi hiam?’hong ci ding uh hi. </VERS>
            <VERS vnumber="18"> “Minam dangte’ kumpite khempeuhamau hankhuk sung ciat uhaha minthangin lum uh hi.</VERS>
            <VERS vnumber="19"> Ahih hangin nang pennamsau tawh a kithat misi a uihte,Suanghawmpi sunga a paisukte,khe tawh a kisikcipsi luanghawmte bangin,na hankhuk pualamahhong kilawn khia hi.</VERS>
            <VERS vnumber="20"> Nangmah in na gam susia-in,nangma mihingte that khin na hih manin,nang pen amaute tawhhong kivui khawm lo ding hi.Siatna a bawlpa’ suanlekhakte’ minkilo ngei nawn kei tahen!</VERS>
            <VERS vnumber="21"> Amaute khangto loinleitung a neih loh nading leleitung maitang tengkhuapite tawh a kidimsak loh nadinginamau’ pate’ mawhna hangina tate’ kithahna ding piang tahen,”na ci ding uh hi.</VERS>
            <VERS vnumber="22"> Vanglian Topa in, “Amaute’ langkhat ah ka pang dinga, Babylon min le a omlai mite’ tate le suanlekhakte ka susia ding hi, Topa in ci hi. </VERS>
            <VERS vnumber="23"> Saphulipte’ om nadingin tua khuapi bawlin, bualtui ka suaksak dinga, siatna munphiah tawh ka phiat khia siang ding hi,” Vanglian Topa in ci hi.Assiria Kisusia ding</VERS>
            <VERS vnumber="24"> Vanglian Topa kiciam khin a,“Ka geelsa bangin piang dinga,ka ngimnasa bangin kip ding hi.</VERS>
            <VERS vnumber="25"> Keimah in ka gam sungahAssiria mite ka susia dinga,ka mual tungah ka sikcip ding hi.Ka mite’ tung panin Assiria-te’ hakkolamaute’ liangko paninAssiria-te’ vangikkia khia ding hi,” a ci hi.</VERS>
            <VERS vnumber="26"> Hih ngimna pen leitung buppi adingina kingim ahi hi.Hih ka khut pen minam khempeuhgimpiak nadingin a kizan ahi hi.</VERS>
            <VERS vnumber="27"> Vanglian Topa in ngim khin ahih maninkua in phiat zo ding ahi hiam?Ama khut kizan khin ahih maninkua in kaitonkik zo ding ahi hiam?</VERS>
            <VERS vnumber="28"> Kumpi Ahaz a sih kumin thu hong tung a,</VERS>
            <VERS vnumber="29"> “Filistia mi khempeuh aw,note hong kisatna ciangkhuta kitan manin lungdam kei un.Bang hang hiam cih lehsingbul panin a sel a om bangin,gulpi a sih khit ciangina siahuai zaw gul gunei hong om dinga,tuate pen a leng thei gulpihong hi ding uh hi.</VERS>
            <VERS vnumber="30"> Mizawngte in keima gankhahna sungahan ne ding uh a,a cimawhte lungnuam takinlum hithiat ding uh hi.Ahih hangin no Filistia mite,kialpi tawh kong that dinga,a suaktakha a omlaitekeimah in ka that ding hi. </VERS>
            <VERS vnumber="31"> “Filistia khuapi kongpite aw,nakpitakin kap un;khuapite aw, kiko un.Filistia mi khempeuh aw, lau-in liing un!Bang hang hiam cih leh leilu lam paningalkap honte’ hong painaleivui khu hong kitung a,tua galkaptea meidawi khat beek om lo hi,” hong ci hi. </VERS>
            <VERS vnumber="32"> Filistia mite in a hong sawl kamtaitemi khatpeuh inbangci dawn ding ahi hiam?“Topa in Zion kipsak khin a,gimna a thuak ama mite intua sungah bukna mu uh hi,”ci-in a dawng ding uh hi.</VERS>
        </CHAPTER>
        <CHAPTER cnumber="15">
            <VERS vnumber="1"> Moab tawh kisai ThuMoab gam tawh kisai thu:Zan khat thu-inAr khua kisiasak ahih maninMoab gam a bei hi.Zan khat thu-inKir khua kisiasak ahih maninMoab gam a beita ahi hi.</VERS>
            <VERS vnumber="2"> A sangna munte-ah a kap dinginDibon khuamite paito uh hi.Nebo le Medeba khuate’ hanginMoab mite nakpitakin kap uh hi.Dahna limin lu khempeuh kimettol a,khamul khempeuh zong kimetmai hi.</VERS>
            <VERS vnumber="3"> Kongzing lakah amaute inpuanhampi silh uh hi.Innkhumzang lekongzing lampi kituahnate-ahmi khempeuh nakpi-in kapinkhitui tawh a kawt uh hi.</VERS>
            <VERS vnumber="4"> Heshbon khua le Elealeh khua kiko uh a,amau’ kahna awgingJahaz khua dongah kiza hi.Tua ahih ciangin Moab mi galhiam tawitelau-in nakpitakin kiko uh a,amaute a liing uh hi.</VERS>
            <VERS vnumber="5"> Moab gam adingin ka lungsim kiko hi.A galtai ama mite Zoar khua leEglathshelishiah khuate-aha tai uh hi.Bang hang hiam cih leh Luhith lampi-ahamaute a kapsa-in paito uh hi.Horonaim khua zuatna lampi-ahamaute in siatna a thuakna uh hanginnakpi-in kiko uh hi.</VERS>
            <VERS vnumber="6"> Nimrim luite kang hi.Lopa keu-in a selthak om lo a,lopa hing om nawn lo hi.</VERS>
            <VERS vnumber="7"> Tua ahih ciangin amaute ina ngahsa uh le a kholsa uhna tampite pua-inGialhek Lui-ah a paipih uh hi.</VERS>
            <VERS vnumber="8"> Bang hang hiam cih lehMoab gam kiim khempeuh ahkahna aw a ging hi.Kahna in Eglaim khua ban a,kahna in Beerelim khua zong a ban hi.</VERS>
            <VERS vnumber="9"> Bang hang hiam cih lehDibon luituite sisan tawh kidim hi.Ahi zongin Dibon khua ina thuak ding a nasia zaw omlai a,Moab gam panin a suakta mi legam sungah a omlai mite khempeuhkithat gawp ding hi.</VERS>
        </CHAPTER>
        <CHAPTER cnumber="16">
            <VERS vnumber="1"> Moab mite inJerusalem-a om gam ukpa tungahsehnel gam Sela khua panintuunote a puak uh hi.</VERS>
            <VERS vnumber="2"> A bu a kipaih khiatsak ciangina cih nading thei loina leng kawikawi vasate banginArnon guntui ngahmunahMoab mite om uh hi. </VERS>
            <VERS vnumber="3"> Amaute in Judah mite kiangah,“Kote tungah thuhoih hong lak unla,thutangin hong gamta un.Sunkim laitak a singliim banginkote hong liah un.A kihawl khia kote hong seel unla,galtai kote hong heek kei un.</VERS>
            <VERS vnumber="4"> A kihawl khia ko Moab mitenote lakah hong tengsak unla,kote hong susiate’ kiang paninkote’ belh hong hi un.A nengniam pa om nawn loinsiatna hun beita a,a khe tawh a sik mipagam sung panin a manthan ciangin,</VERS>
            <VERS vnumber="5"> itna kip tawhkumpi tokhom khat kiphut dinga,thuman sep ding a manlang,thutang zongin thu a khen mipa penDavid’ buk sunga om tua tokhom tungahthuman tawh tu ding hi,” a ci uh hi. </VERS>
            <VERS vnumber="6"> Tua ciangin Judah mite in,“Moab’ kiphatsakna thu i za khinta hi.Amah kiphasak mahmah hi.A kiliatsakna, a kiphatsakna,a kihihsakna,ama kisialhnate khempeuha mawkna ahi hi,” a ci uh hi. </VERS>
            <VERS vnumber="7"> Tua ahih ciangin a thuakna uh hanginMoab mite kap henla,mi khempeuh zongMoab mite’ hangin kap ta uh hen.Nakpi takin gimna a thuak laitakunKirhareseth khua-ah a anlim nekte uha phawkkhak uh cianginkhasia-in a kap uh hi.</VERS>
            <VERS vnumber="8"> Bang hang hiam cih leha hiang zaai-in tuipi kantan a,Jazer khua banin sehnel gam dongaha zaam ama hiangte,minam dangte’ tote in sattan ahih maninHeshbon lo laite le Sibmah leengguitevul ta uh hi.</VERS>
            <VERS vnumber="9"> Tua ahih cianginJazer khua mite a kah banginSibmah leengguite’ hanginkei ka kap hi.Heshbon le Elealeh khuamite aw,ka khitui tawh note kong kawtsak hi.Bang hang hiam cih leh galkidona innote’ singgah le ante hong ban zo hi.</VERS>
            <VERS vnumber="10"> An tampi a pian ngeina lolai-ahlungdamna le nuamna om nawn lo hi.Leenggui lote-ah lasakna om lo a,lungdam a kikona om nawn lo hi.Leenggah cilna-ah kuamah inleengtui suk nawn lo a,leenggah lawh cianga kikona awkidaisak ta hi.</VERS>
            <VERS vnumber="11"> Tua ahih ciangin Moab gam hanginlaiza lasakna banginka lungsim kisat gaihgaih a,Kirhareseth khuapi hanginkei mahmah zong ka kisat gaihgaih hi.</VERS>
            <VERS vnumber="12"> Moab a mahmah hong kilaakin, a sangna munah lungkhamin hong pai a, ama siangtho munah thu a nget ciangin bangmah ngah lo ding hi.</VERS>
            <VERS vnumber="13"> Hih bang thu pen Topa in a beisa hun lai-in Moab tawh kisai-in a gensa thu ahi hi. </VERS>
            <VERS vnumber="14"> Ahih hangin tu-in Topa in, “Nasem dingin a kicial kum hunte sung bangin, kum thum sungin, ama mihon tampite om taseleh Moab’ minthanna in simmawhna thuak dinga, a suakta lai mite pen tawm mahmahin, thaneem ding uh hi,” a ci hi.</VERS>
        </CHAPTER>
        <CHAPTER cnumber="17">
            <VERS vnumber="1"> Damaskas tawh kisai thu hih bangin gen hi:En un, Damaskas pen khuapi hi nawn loinninbulomtang suak ding hi.</VERS>
            <VERS vnumber="2"> Ama khuapite kinusiacip paisuak ding hi.Tuuhonte’ omna mun suak dinga,tua tuuhonte lum hithiatinbangmah in lausak lo ding hi.</VERS>
            <VERS vnumber="3"> Efraim gam panin kulhpi bei-in,Damaskas khua paninkumpi gam mangthang ding hi.Syria mi a suakta laite penIsrael mite mah banginmindai ding uh hi,Vanglian Topa in ci hi.Israel tungah Thukhenna</VERS>
            <VERS vnumber="4"> Tua ni ciangin Jakob’ liatna bei dinga,ama hauhna khempeuhmangthang ding hi.</VERS>
            <VERS vnumber="5"> An a la mi inankung ding laite kaikhawminante a kilak khit cianginleitang a hawm guakina om tawh kibang dinga,mi khat in Refaim Kuam sungahansang a kaihkhop khit cianginlolai a hawm guakina om tawh zong kibang ding hi.</VERS>
            <VERS vnumber="6"> Oliv kung a kisin khit ciangina hiang sang pen dawnahpum nih pum thumsingkung hiang dawnah pum li pum ngaa omlai tawh kibang lel ding hi,Israel-te’ Topa Pasian in ci hi.</VERS>
            <VERS vnumber="7"> Tua ni ciangin mite in amaute a Bawlpa pi ngaihsut ding uh a, amaute’ mit in Israel-te’ Siangtho Pa en ding uh hi. </VERS>
            <VERS vnumber="8"> Amaute in amau khut tawh a bawlsa uh biakna taute don lo ding uh a, amau’ bawlsa Asherah milimte hitaleh paknamtui halna biakna taute hitaleh muanin nei nawn lo ding uh hi.</VERS>
            <VERS vnumber="9"> Tua ni ciangin amau’ khuapi muanhuaite pen Hiv mite le Amor mite in Israel mite’ hangin a nusiat uh munte tawh kibang dinga, gamkhing a suak ding hi.</VERS>
            <VERS vnumber="10"> Nomau hong hon khia Pasiannote in mangngilhin,nomau’ belh Suangpiphawk lo na hih manunnote in biakna huan bawlinkung hoihte suan a,kung namdangte tawh pehin,</VERS>
            <VERS vnumber="11"> tuate na suan ni mahunthakhatin khang a,na tuh ni uha zing ciang mahin a hong pak hanginnote in a gah na lokha kei ding uh hi.Gimna le lungkhamnahong tun ni-in tuate mai mang ding hi. </VERS>
            <VERS vnumber="12"> Ah, mi tampite’ kikona, tuipi ging bang!Ah, minamte’ otna, tui lianpi ging bang!</VERS>
            <VERS vnumber="13"> Tui lianpi a ging banginminamte awng uh hi.Ahih hangin amah inamaute tai dinga,gamlapi pekahamaute tai khia ding uh hi.Mual tung a huih mai-ahansi leeng bang lehhuihpi mai-a pingpei banginleeng khia mang ding uh hi.</VERS>
            <VERS vnumber="14"> En un, nitakin hong lausak a,zingsang ma-in amaute beita!Hih bang thute pen eite hong susia-ineite a hong luh gawpte ina thuak ding uh ahi hi.</VERS>
        </CHAPTER>
        <CHAPTER cnumber="18">
            <VERS vnumber="1-2"> Ah, Ethiopia gunte’ galkhat,puankhai gunkuangpi a omnagamte inNail gun tawnin tui tungahlaisah tawh a kibawlgunkuangpite tungah tuangintaangmi hong sawl uh hi.No a zaptel makaite aw,amau’ gam gunpi in a phelkhap,a vanglian a gualzo minam,a nai a gamla-ah a kikihta mi,a tun sang mi,a cineel minamte kiangah va pai un. </VERS>
            <VERS vnumber="3"> Leitung a teeng mi khempeuh,leitunga om mi khempeuh aw,mualte tungah lim khathong kilah ciangin en un!Peengkul hong kimut cianginngai un!</VERS>
            <VERS vnumber="4"> Bang hang hiam cih lehTopa in kei tungah,“Nitaang sunga nisa silsel,anlak nisat hun sunga meii zun bangin,ka omna panin daitakinka en ding hi,” hong ci hi.</VERS>
            <VERS vnumber="5"> Bang hang hiam cih lehleenggah lawh hun ma deuh,leenggui a pak khit,leenggah a puamcin laitakin,amah in singhiang heuhna temkawi tawha selte at khia dinga,a zaam zeizai a hiangteheuh khia ding hi.</VERS>
            <VERS vnumber="6"> Tuate khempeuh mual tunga omvasate’ nek ding leleitunga ganhingte’ nek dinginkinusia ding hi.Khuakhal ciangin vasate in ne dinga,phalbi ciangin leitunga ganhingte inne ding uh hi. </VERS>
            <VERS vnumber="7"> Tua hun ciangin, amau’ gamgunpi in a phelkhap,a vanglian a gualzo minam,a nai a gamla-ah a kikihta mi,a tun sang mi, a cineel mite kiang paninVanglian Topa’ min omna Zion mual,Vanglian Topa’ tungahletsong hong kipuak ding hi.</VERS>
        </CHAPTER>
        <CHAPTER cnumber="19">
            <VERS vnumber="1"> Egypt tawh kisai thu hih bangin gen hi:A manlang mahmah meii tungahTopa tuangin Egypt gamah a pai hi.Ama mai-ah Egypt gam milimtelau-in liing ding uh a,Egypt mite’ hanna beita ding hi.</VERS>
            <VERS vnumber="2"> Egypt mite amau le amauka kitawngsak ding hi.Mi kim in ama veengte ciat do dinga,khua khatlekhat kido-in,mi khatlekhat kumpi za kituh ding hi.</VERS>
            <VERS vnumber="3"> Egypt mite’ lungsim hawmsuak dinga,amau’ geelnate ka siasak ding hi.Amaute in milimte, vankah theite leaisan theite tungah thu dong ding uh hi.</VERS>
            <VERS vnumber="4"> A thuakhak topa’ khut sungahEgypt mite ka pia dinga,a kihtakhuai mahmah a gilo kumpipa inamaute uk ding hi,Topa, Vanglian Topa in ci hi. </VERS>
            <VERS vnumber="5"> Nail guntuite keu dinga,guntui kangcipin keu ding hi.</VERS>
            <VERS vnumber="6"> Lei zui-a tui kilate uihin,Egypt gam a om Nail gun hiangte kiaminkeucip dinga,pumpeeng kung le phai kungtemuat ding hi.</VERS>
            <VERS vnumber="7"> Nail gun gei, Nail gun kiang kolh dinga,Nail gun kiangah a kituh khempeuhkeucipin huih in leen khia-inom nawn lo ding hi.</VERS>
            <VERS vnumber="8"> Nail gun sungahngasiahna sikkawi a khia ngei,ngasa bengte thumin tau ding uh a,tui tungah ngen a pai ngei mitethaneem ding uh hi.</VERS>
            <VERS vnumber="9"> Anthul khau ciingin na a semte lepatpuan a gante lungkham ding uh hi.</VERS>
            <VERS vnumber="10"> Gam sung makaite kisusiacip dinga,a kicial nasemte dah ding uh hi. </VERS>
            <VERS vnumber="11"> Zoan uliante hai cihtakin hai uh a,Faro’ mipil thu lamlakte inthu haihuai gen uh hi.Nang in Faro’ tungah,“Mipil pa’ tapa ka hi hi;tanglai kumpite’ tapa ka hi hi,”bangci-in ci thei ding na hi hiam?</VERS>
            <VERS vnumber="12"> Tua ahih kei leh Egypt kumpipa Faro aw,na mipilte koi-ah om ahi uh hiam?Vanglian Topa in Egypt gamgimpiak ding a ngimna thu,na mipilte in nangma tungahhong gen thei kha ding hi.</VERS>
            <VERS vnumber="13"> Zoan uliante mihai suak khin uh a,Memfis uliante zong hai khin uh hi.Minamte a makai dinga kineite ina mite uh lam khialhpih khin hi.</VERS>
            <VERS vnumber="14"> Topa in amaute’ lungsimkitukalhsak khinzo hi.Zukham pa ama luak lakah a puk banginEgypt gam mite’ hihna khempeuhkhialin hoi mang khin hi.</VERS>
            <VERS vnumber="15"> A hau a zawng, a lian a neu,mi khat beek in Egypt adingina hihsak theih ding bangmah om lo hi.</VERS>
            <VERS vnumber="16"> Tua ni ciangin Egypt mite, numei bang ding uh a, Vanglian Topa in amaute a khut a sinsanna hangin lau-in liing ding uh hi. </VERS>
            <VERS vnumber="17"> Judah gam pen Egypt mite’ kihtak hong suak ding hi. Vanglian Topa in amaute gimpiak ding a ngimna hangin, hih thu a kigenna mi khempeuh lau ding uh hi.</VERS>
            <VERS vnumber="18"> Tua ni ciangin Egypt gam sungah khuapi nga in Kanaan mite’ kampau zangin Vanglian Topa’ tungah thuman ding thu ciam ding uh hi. Hih khuapi khat pen, “Ni Khuapi,” kici ding hi.</VERS>
            <VERS vnumber="19"> Tua ni ciangin Egypt gamah Topa ading biakna tau khat, a gamgi-ah Topa ading khuapi khat om ding hi. </VERS>
            <VERS vnumber="20"> Tua pen Vanglian Topa adingin Egypt gam sungah lim le teci hi ding hi. A nengniam mite’ bawlsiatna hangin Topa tungah amaute a kiko ciangin, amah in amaute kiangah honpa khat sawl dinga, amaute hu-in khah khia ding hi. </VERS>
            <VERS vnumber="21"> Topa in Egypt mite tungah a mahmah kitheisak ding hi. Tua ni ciangin Egypt mite in Topa thei-in biakpiakna le meihal biakna tawh bia ding uh a, amaute in Topa’ tungah thuciamna bawlin, tua thuciamnate sem ding uh hi. </VERS>
            <VERS vnumber="22"> Topa in Egypt mite sat dinga, ahi zongin damsakkik ding hi. Topa’ lamah amaute kiheikik ding uh a, amah in amaute’ thumna donin amaute a damsak ding hi.</VERS>
            <VERS vnumber="23"> Tua ciangin Egypt gam panin Assiria gamah lam lianpi khat pai-in, Assiria mite Egypt gamah hong pai dinga, Egypt mite Assiria gam sungah pai-in, Egypt mite in Assiria mite tawh biakhawm ding uh hi.</VERS>
            <VERS vnumber="24"> Tua ni ciangin Israel, Egypt le Assiria, hih thumte pen leitung khempeuh adingin thupha hi ding uh a, </VERS>
            <VERS vnumber="25"> Vanglian Topa in, “Ka mihingte ahi Egypt, ka khut tawh ka bawlsa ahi Assiria le keima luah ahi Israel mite in thupha ngah tahen,” ci-in thupha a piakte hi ding uh hi.</VERS>
        </CHAPTER>
        <CHAPTER cnumber="20">
            <VERS vnumber="1"> Assiria kumpipa Sargon in a sawl galkapmaang lian penpa, Filistia khuapi Ashdod-ah pai-in, tua khua va sim hi. </VERS>
            <VERS vnumber="2"> Tua hun ma kum thum laitakin Topa in Amoz’ tapa Isaiah tungtawnin thu genin, “Na puanhampi suah inla, na khe panin na khedapte suah in,” a ci hi. Amah zong tua mah bangin gamta-in, tangguak le kheguak tawh lam a pai hi. </VERS>
            <VERS vnumber="3"> Ashdod khua a kilak khit ciangin Topa in, “Egypt le Ethiopia langkhat ah lim le siahil dingin ka nasem pa Isaiah tangguak le kheguak tawh kum thum sung lam a pai mah bangin, </VERS>
            <VERS vnumber="4"> Assiria kumpipa in, Egypt gam mite’ maizumna ahi, a moi a hamin, tangguak kheguakin, tawbo dawksa-in, Egypt mite galin manin, Ethiopia mite salin manin pai khiatpih ding hi. </VERS>
            <VERS vnumber="5"> Tua ciangin amau’ lametna Ethiopia le amau’ kisialhpih Egypt’ hangin amaute lungkia-in a cih nading uh thei lo ding uh hi. </VERS>
            <VERS vnumber="6"> Tua ni ciangin hih tuipi gei-a teeng mite in, ‘En un, eite’ lametna, Assiria kumpipa’ kiang panin eite hong hon khia dingin i belh mite’ tungah hih bang piang khinta hi. Eite bangci suahtak ding ihi hiam?’ ci ding uh hi,” a ci hi.</VERS>
        </CHAPTER>
        <CHAPTER cnumber="21">
            <VERS vnumber="1"> Babylon gam tawh kisai thu hih bangin gen hi:Leitaw lam paninpingpei hong kipat mah bangin,a lauhuai gam paninsiatna hong pai hi.</VERS>
            <VERS vnumber="2"> A kihtakhuai maangmuhna khatkei tungah hong kigen hi.A sut zo mipa in sut a,a susia zo mipa in susia hi.Elam galkapte aw, kuanto un.Media galkapte aw, umcih un.Babylon’ piansak khuisatnate khempeuhPasian in beisak ta hi. </VERS>
            <VERS vnumber="3"> Tua ahih ciangin ka kawng na a,nausuak numei inna a sak bangin na ka sa hi.Khua a za thei lo zah dongina kuncipin ka om a,khua a mu thei lo zah donginlungkia-in ka om hi.</VERS>
            <VERS vnumber="4"> Ka lung vai a,launa in hong sidaangsak hi.Keima lunggulh zan khuamial penkeima linna a suak hi. </VERS>
            <VERS vnumber="5"> Amaute in sabuai phahin,sualpuante phah uh a,an ne-in tui dawn uh hi.Uliante aw, tho un;lum, sathau nuh un! </VERS>
            <VERS vnumber="6"> Bang hang hiam cih lehTopa in kei tungah:“Pai in; galvil khat koih inla,ama muh bangbang gensak in.</VERS>
            <VERS vnumber="7"> Amah in a kopkopinsakol tung tuang mite,la tunga a tuangte,kalaoh tunga a tuangte a muh cianginlimtak, phatakinencik hen,” hong ci hi. </VERS>
            <VERS vnumber="8"> Tua ciangin a mu pa kiko a,“Topa aw, tausang tungahsun tawntung ka dinga,ka vilna munah zan khuavak ka om hi.</VERS>
            <VERS vnumber="9"> En in, sakol tung tuangtea kopkopin hong pai!” a ci hi.Adang khat in,“Babylon cim hi, cim hi.A milim pasian-te khempeuhleilak dongah amah in suksiatsak hi,”ci-in a dawng hi. </VERS>
            <VERS vnumber="10"> A kicilsa, a kiseepsa keima mite aw,Israel-te’ Pasian,Vanglian Topa’ tung paninka zaksa thu tengnote tungah kong gen hi.Edom Gam tawh kisai Thu</VERS>
            <VERS vnumber="11"> Edom gam tawh kisai thu hih bangin gen hi:Seir mual tung paninkhat in kei hong sam a,“Galvil pa aw, tuzan bangci hiam?Galvil pa aw, tuzan bangci hiam?”hong ci hi.</VERS>
            <VERS vnumber="12"> Galvil pa keimah in,“Zing ni hong suak a,zan khua zong hong mial hi.Thukan nuam na hih lehhong paikik inlahong kan in,” ka ci hi.Arabia Gam tawh kisai Thu</VERS>
            <VERS vnumber="13"> Arabia gam tawh kisai thu hih bangin gen hi:Dedan mi khualzin honte aw,Arabia gamlakah na giak ding uh hi.</VERS>
            <VERS vnumber="14"> Tema gam a teeng mite aw,a dangtakte tui puak unla,galtaite an tawh dawn un.</VERS>
            <VERS vnumber="15"> Bang hang hiam cih leh amaute,namsau, a kidoksa namsau,a kikeek thal le gal in a phutna panina hong tai uh ahi hi.</VERS>
            <VERS vnumber="16"> Bang hang hiam cih leh Topa in keima tungah, “Thacial kum hunte mah bangin kum khat sungin Kedar mite’ minthanna khempeuh bei ding hi. </VERS>
            <VERS vnumber="17"> Kedar mi thaltawi siam a omlaite tawm ding hi. Bang hang hiam cih leh Topa, Israel Pasian in hih thu gen khinzo hi,” hong ci hi.</VERS>
        </CHAPTER>
        <CHAPTER cnumber="22">
            <VERS vnumber="1-2"> Maangmuhna Kuam tawh kisai thu hih bangin gen hi:Kikona tawh a kidim, a gamlum khuapi,lungdamin a diang khua aw,note khempeuh,innkhumzangah na kah toh uhbang na cihnopna uh ahi hiam? A kithat nangma mite pennamsau tawh a kithat hi lo a,galsung a si hi lo uh hi.</VERS>
            <VERS vnumber="3"> Note hong uk mite tai uh a,thal zat kul loin amaute kiman hi.Gamlapi-ah na tai uh hanginhong kimu note khempeuhhong kiman hi.</VERS>
            <VERS vnumber="4"> Tua ahih ciangin keimah in,“Kei hong en kei unla,khitui tampi luanginhong kapkapsak un.Ka mi tampi a sihna hanginkeimah hehnep dinghong hanciam kei un,” ka ci hi.</VERS>
            <VERS vnumber="5"> Bang hang hiam cih lehVanglian Topa Pasian inMaangmuhna Kuam sungahbuaina le tuatcil gawpna,kitawhzauna, kulhte suksiat gawpna lemualte tungah kikona hong tungsak hi. </VERS>
            <VERS vnumber="6"> Sakol leengte le sakol tung tuangte tawhElam galkapte in thallawng pua uh a,Kir galkapte ina lumte uh a baihsa-in nei uh hi.</VERS>
            <VERS vnumber="7"> Nomau’ teel Judah kuamtesakol leeng tawh kidim a,sakol tung tuangte inJerusalem kulhkongpite-ah a pang uh hi.</VERS>
            <VERS vnumber="8"> Judah a kihutna teng khempeuhkicim khinta hi.Tua ni ciangin Tulak Inn sunga kikoih galhiamte na suang dinga, </VERS>
            <VERS vnumber="9"> David khuapi mun tampi tak a siatna mu-in, bual nuainung tuite na cingkik a, </VERS>
            <VERS vnumber="10"> nangmah in Jerusalem innte a phazah simin, kulhpi siate puah nadingin innte na phel hi. </VERS>
            <VERS vnumber="11"> Nangmah in, bual lui pan a tuite khol nadingin kulhpi nih kikalah tuibempi khat na bawl hi. Ahih hangin nangmah in, tua na a na bawlpa phawk loin, sawtpekin a na geel pa na don kei hi.</VERS>
            <VERS vnumber="12"> Tua ni ciangin Vanglian Topa Pasian inkahna le thumna, sam mettolna lepuanhampi silhnaa zang dingin thu hong pia hi.</VERS>
            <VERS vnumber="13"> Ahih hangin note inlungdamna le kipahna,bawngtalte le tuute gawhna,sa nekna le leenggahzu neknana nei zawsop uh a,“Zing ciangin si ding ihih cianginnene-in dawndawn ni,”na ci zawsop uh hi. </VERS>
            <VERS vnumber="14"> Vanglian Topa inkeima tungah thu hong gen a,“Na sih matengun hih mawhnahong kimaisak het lo ding hi,”Vanglian Topa Pasian in hong ci hi.Eliakim in Shebna Laih ding</VERS>
            <VERS vnumber="15"> Tua ahih ciangin Vanglian Topa Pasian in, “Hong pai in. Inn sung na teng a uk, neihsa kem pa Shebna kiangah pai inla ama tungah hih bangin gen in: </VERS>
            <VERS vnumber="16"> Hih lai-ah nangma ading hankhuk a to, a sangna munah hankhuk a bawl, na omna ding suang a khuak mipa aw, nang in hih lai-ah bang hih a, vui ding kua nei na hi hiam? </VERS>
            <VERS vnumber="17"> En in, nang mi that pa aw, Topa in nang hong lawn khia gawp ding hi. Amah in nakpitakin nang hong lenin, </VERS>
            <VERS vnumber="18"> hong pingpei dinga, lei tanzau munah bawlung bangin hong lawn ding hi. Na topa’ inn sunga dingin maizumna ahi nang pen tua munah si-in, na kisaktheihpih na sakol leengte lakah na tuk ding hi. </VERS>
            <VERS vnumber="19"> Na nasepna phual panin nang kong nawt khia dinga, na omna panin nang hong kilawn khia suk ding hi.</VERS>
            <VERS vnumber="20"> “Tua ni ciangin Hikiah’ tapa ahi ka nasem pa Eliakim ka sam dinga, </VERS>
            <VERS vnumber="21"> nangma puantualpi amah silhsakin, nangma kawnggak tawh amah ka gak dinga, nangma ukna ama tungah ka pia ding hi. Amah pen Jerusalem khua-a teeng mite le Judah mite tungah pa hi ding hi. </VERS>
            <VERS vnumber="22"> David’ suanlekhakte’ khutnuai-ah aana neihna tawhtang, ama tungah ka pia ding hi. Amah in hongin, kuamah in khak zo lo ding hi. Amah in khakin, kuamah in hong zo lo ding hi. </VERS>
            <VERS vnumber="23"> Amah pen a kician mun khatah vankhaina bangin ka khenkip dinga, ama beh sungah pahtawi ngahna phungpi a suak ding hi.</VERS>
            <VERS vnumber="24"> “Ahi zongin a beh a phung, a suan a khakte khempeuh ama adingin van gikpi hi dinga, umlebeel, kuanglekeute, hai a kipan thawl dongin van khaina-ah a kikhai bangin ama tungah kibom ding uh hi. </VERS>
            <VERS vnumber="25"> Tua ni ciangin mun hoihna a a kikhen vankhai in lel ding hi. Topa in gen khin ahih ciangin, amah pen kitanin kia dinga, ama tunga vangik kikhai teng kisia ding hi,” Vanglian Topa in hong ci hi.</VERS>
        </CHAPTER>
        <CHAPTER cnumber="23">
            <VERS vnumber="1"> Taia khua tawh kisai thu hih bangin gen hi:Tarshish teembaw hawlte aw,Taia khua kisia a,inn le khawlmunteom nawn lo ahih manin kap un!Saipras gam panin amaute inhih thu hong za uh hi.</VERS>
            <VERS vnumber="2"> Tuipi gei-a teeng mite aw, thumin tau un.Sidon sumbukte aw,na sawltakte un tuipi kantanintui lianpite tungah om uh hi.</VERS>
            <VERS vnumber="3"> Egypt gam a piang antelei-in na zuak uh a,minam khempeuh tawhsum bawlin na kizom uh hi. </VERS>
            <VERS vnumber="4"> Sidon aw, maizum in;bang hang hiam cih lehtuipi in thu gen khin hi.Tua tuipi muanhuai in,“Keimah in naupaii-inna ka sa ngei kei a,nau ka nei ngei kei hi.Ta numei ka khoi ngei kei a,ta pasal zongka khansuah ngei kei hi,” ci hi. </VERS>
            <VERS vnumber="5"> Egypt gamah hih thu a kizak ciangin,Taia tawh kisai thu hanginamaute in na sa ding uh hi. </VERS>
            <VERS vnumber="6"> Tuipi gei-a teeng mite aw,Tarshish khua-ah tai-in kap un!</VERS>
            <VERS vnumber="7"> Tanglai pekin a piang,gamlapi pek panin a kiphut hih khuapinomau’ lungdampihkhuapi mah ahi hiam?</VERS>
            <VERS vnumber="8"> Kumpi khuapi ahi,ama sumbukte ulian ahi,ama sumbawlteleitungah a kipahtawite ahi,Taia khuapi hih bang a pianna dingkua’ vaihawm ahi hiam?</VERS>
            <VERS vnumber="9"> A Vanglian Topa’ vaihawm ahi hi.Miliante’ kiphatsaknatea beisakna ding lea kipahtawi uliantea niamkhiat nadingin a bawl ahi hi. </VERS>
            <VERS vnumber="10"> Tarshish mite aw,tu-in kuan khia-in lo kho un.Na sumbawlna teng uhmai mang khinta hi.</VERS>
            <VERS vnumber="11"> Topa in tuipi tungah a khut zan a,kumpi gamte lumlet gawp hi.Sumbawlna phualpite a kisuksiatna dingTopa in thu piazo hi.</VERS>
            <VERS vnumber="12"> Amah in, “Sidon khuapi aw,na lungdamna teng bei khinta hi.Na mite in nenniamna thuak uh a,Saipras tuikulh-ah a va tai uh hangin,tua lai nangawnah lungnopna hunnei lo ding uh hi,” ci hi.</VERS>
            <VERS vnumber="13"> Taia khuapi, gamsate’ phualpi a suaksakte pen Assiria mite hi lo a, Babylon mite ahi hi. Babylon mite in khuapi luhna ding panmun bawl uh a, Taia khuapi kulhte susia-in, khuapi sung khempeuh a sia a suaksak uh hi.</VERS>
            <VERS vnumber="14"> Tarshish teembaw hawlte aw,na muan uh khuapi kisia ta ahih maninthumin kap un.</VERS>
            <VERS vnumber="15"> Tua a siat hun a kipanin kumpi khat nuntak hunsung tan ahi, kum sawmsagih sung Taia khuapi kimangngilh ding hi. Kum sawmsagih a cin ciangin, paktat numei la sunga mah bangin Taia khuapi tungah piang ding hi. Tua la sungah,</VERS>
            <VERS vnumber="16"> “Kuama phawk loh numei paktat aw,harp lasakna khat la inla,khuapi kimkotah pai in!Nangmah hong kiphawk theih nadinginla ngaih phuak inla,la tampi sa in,” ci hi.</VERS>
            <VERS vnumber="17"> Kum sawmsagih a cin ciangin Taia khuapi-ah Topa hawh dinga, Taia khuapi in ama sep ngei sem kikin, leitung kumpi gam khempeuh tawh kizomin sumbawlna sem ding hi. </VERS>
            <VERS vnumber="18"> Ama sumbuk vante le ama sepna panin a ngah nate pen Topa’ tungah kipia ding hi. Ahih hangin tuate kikholcip mawk loin, Topa a bia mite’ an ding le puan hoih nono leina-in kizang ding hi.</VERS>
        </CHAPTER>
        <CHAPTER cnumber="24">
            <VERS vnumber="1"> En un, Topa inleitung hawmsuak sakingamkhing suaksak dinga,amah in lei maitang huiheek gawpin,a tunga a teeng mitethehthang gawp ding hi.</VERS>
            <VERS vnumber="2"> Mi khempeuhte’ thuaknakibang kim ding hi.Siampite le mi mawkmawktesilate le a tote,van leite le van zuakte,sumneite le leibate, a hau a zawng,a thuakna uh kiban ding hi.</VERS>
            <VERS vnumber="3"> Leitung kihawmsuak sakinkisiacip ding hi.Bang hang hiam cih lehTopa in hih thu gen khinzo hi. </VERS>
            <VERS vnumber="4"> Leitung vulin keugaw a,leitung buppi thaneemin vul gawp hi.Vantung le leitunga nih tuakin vulkhawm hi.</VERS>
            <VERS vnumber="5"> Ama tunga a teengte inleitung ninsak uh hi.Bang hang hiam cih lehamaute in thukhamte khialinngeina kipte palsat uh a,tawntung thuciamna peel uh hi.</VERS>
            <VERS vnumber="6"> Tua ahih ciangin Topa inleitung samsiatin susia a,a tunga a teeng mite inamau’ mawhna hangun a thuak uh hi.Tua ahih ciangin leitungaha teeng mite tawm semsem hi.</VERS>
            <VERS vnumber="7"> Leengguite keutuminleenggahzu tawm semsem a,a lungdam mi khempeuhkhuisa ta uh hi.</VERS>
            <VERS vnumber="8"> Lungdamna khuang gingte dai-inlungdam a gamlumnate om nawn lo a,lungdam a laiza tawh lasaknatea dai ta hi.</VERS>
            <VERS vnumber="9"> Zu phungah lungdam a lasaknaom nawn lo a,zu khempeuh kisia-in kha gawp ta hi.</VERS>
            <VERS vnumber="10"> Khuapi hawmsuak pen kisiacip ta a,kuamah a tum theih loh nadingininn khempeuh kikhakcip hi.</VERS>
            <VERS vnumber="11"> Leenggahzu a duh manunkongzingah mite kiko uh hi.Lungdamna khempeuhmangthang khinta a,leitung kipahna teng kibeisak ta hi.</VERS>
            <VERS vnumber="12"> Khuapi sungah gamkhinna bek om a,kongpite kisat khaminkisia mang khinta hi.</VERS>
            <VERS vnumber="13"> Hih bangmahinleitungah a om mi khempeuh tungaha hong tung ding ahi hi.Oliv kung a kisin khit ciang,leenggah kilo khinina sangte a kikaihkhop khit ciangina kinusia lo hawmte tawhkibang ding hi. </VERS>
            <VERS vnumber="14"> A suaktasun mite inlungdamin la sa ding uh hi.Nitumna lama om mite inTopa a liat mahmahna thu gen ding uh hi.</VERS>
            <VERS vnumber="15"> Nisuahna lama om mite inTopa phat ding uh hi.Tuipi dunga teeng mite inTopa, Israel-te’ Pasian phat ding uh hi.</VERS>
            <VERS vnumber="16"> Leimong a gamla pek pan nangawnina thuman Israel minamtea kiphatna la i za ding hi. Ahih hangin keimah in,“Ka lungkham hi; ka lungkham hi.Gimna ngah hi ta ing!Bang hang hiam cih lehmi khemte in khemkhem lai-insia semsem uh a,khemzawh thu mahciamciam lai uh hi,” ka ci hi.</VERS>
            <VERS vnumber="17"> Leitung a a teeng mite aw,note adingin launa,gum le thangzakte om hi.</VERS>
            <VERS vnumber="18"> Lauhuaina panin a tai mipagum sungah kia dinga,gum sung panin a taikhiat cianginthangzak sungah awk ding hi.Bang hang hiam cih lehvan panin guahpi hong bua sukinleitung bulpite kiliing ding hi.</VERS>
            <VERS vnumber="19"> Leitung khangkhaminkilok gawp dinga, kiphelkham ding hi.</VERS>
            <VERS vnumber="20"> Leitung pumpizukham bangin hoi dinga,huihpi’ mut gawp buk banginawn ding hi.Ama mawhnate in nengcip gawp dinga,amah pukinthokik zo ngei nawn lo ding hi. </VERS>
            <VERS vnumber="21"> Tua ni ciangin Topa invantung a om mihonpite leleitung kumpite gim pia ding hi.</VERS>
            <VERS vnumber="22"> Dum sunga om thongkiate banginamaute khempeuhkikaikhawm ding hi.Thong sungahamaute kikhaknelh dinga,ni tampi khit cianginamaute gim kipia pan ding hi.</VERS>
            <VERS vnumber="23"> Tua ciangin khapi mial dinga,ni taang nawn lo ding hi.Bang hang hiam cih lehVanglian Topa inZion Mual tung leJerusalem khua sungah uk dinga,ama upate’ mai-ahama minthanna vang kilangsak ding hi.</VERS>
        </CHAPTER>
        <CHAPTER cnumber="25">
            <VERS vnumber="1"> Topa aw, nang penkeima Pasian na hi hi.Nangmah kong liansak dinga,nangma min ka phat ding hi.Bang hang hiam cih leha lamdang nate na sem khin a,tanglai peka na geelnatea kip a kho takpi ahi hi.</VERS>
            <VERS vnumber="2"> Bang hang hiam cih lehnang in khuapi ninbulomtang na suah a,a muanhuai khuapi a sia na suaksak hi.Mi kiphasakte’ kumpi inn penkhua bang nawn lo a,cikmah hunin kilamkik nawn lo ding hi.</VERS>
            <VERS vnumber="3"> Tua ahih ciangin mi thahatte innangma min hong thangsak dinga,thukhual lo minamte’ khuapite innang hong zahtak ding uh hi.</VERS>
            <VERS vnumber="4"> Bang hang hiam cih leh nang penmizawngte adingin munmuanhuai,a cimawh mite adingina lungkhamna uhah munmuanhuai,huihpi panin bukna lenisa panin niliim na hi hi.Bang hang hiam cih lehthukhual lo mite’ hihna penhuihpi inkulh a nawk gawp tawh kibang a,</VERS>
            <VERS vnumber="5"> mun keuna-ahnisa mahmah tawh kibang hi.Nang in mi kiphasakte’ gamlumnana daisak hi.Meii liim in nisa a votsak banginthukhual lo mite’ lasaknakitawpsak ta hi.</VERS>
            <VERS vnumber="6"> Vanglian Topa in hih mual tungah mi khempeuh adingin anlim nekna pawi, a ciil mahmah leenggahzu nekna pawi, guhngek tawh a kidim an nekna, a siangtho leenggahzu ciil nekna pawi bawl ding hi. </VERS>
            <VERS vnumber="7"> Amah in mi khempeuh’ khuk dahna puan le minam khempeuh’ silh dahna puante, hih mual tungah susia ding hi. </VERS>
            <VERS vnumber="8"> Amah in sihna beisak mang dinga, maitang khempeuh panin khitui nul ding hi. Leitung khempeuh panin ama mite a kizahkona la khia ding hi. Bang hang hiam cih leh Topa in hih thu gen khinzo hi.</VERS>
            <VERS vnumber="9"> Tua ni ciangin, “En un, amah pen eima Pasian ahi hi. Eite a hong hon dingin amah i ngak hi. Amah pen eima Topa ahi hi. Amah i ngak hi. Amah in eite hong hon khia ahih manin lungdamin kipak ni,” kici ding hi.</VERS>
            <VERS vnumber="10"> Bang hang hiam cih leh Topa in hih Zion Mual hu dinga, ahi zongin Moab mite ahihleh ninkholna dum sungah buhkungte a kisikcip bangin kisikcip gawp ding hi. </VERS>
            <VERS vnumber="11"> Tuipeek pa in tui peek dingin a khutte a van bangin amaute in a khut uh vanvan ding uh a, ahih hangin a khut uh a van simin a kiphatsaknate uh a khut uh tawh bengtumsuk ding uh hi. </VERS>
            <VERS vnumber="12"> Amah in Moab mite’ kulh muanhuaite suksiat sakin leilak denna dinga, leivui suak khin mang ding hi.</VERS>
        </CHAPTER>
        <CHAPTER cnumber="26">
            <VERS vnumber="1"> Tua ni ciangin Judah gam sungahhih la kisa ding hi:Khuapi muanhuai khat i nei a,Topa mahmah in i kulhte lei panmun kipte hong hutsak hi.</VERS>
            <VERS vnumber="2"> Upna-ah a kip thuman minamtea lut theih nadinginkulhkongpite hong ta un.</VERS>
            <VERS vnumber="3"> Topa aw, nang hong muang a,nangma tungah a lungsim khempeuha koih mipa lungnopna kicing pia ta in.</VERS>
            <VERS vnumber="4"> Topa Pasian in eite khempeuhhong hu tawntung ahih maninTopa muang tawntung un.</VERS>
            <VERS vnumber="5"> Bang hang hiam cih leh amah ina kiphasak mite niamkhiat suk hi.Amau’ tenna khuapi muanhuaisuksiatsak a, a kulhpite denkhap sakinleivui a suah hi.</VERS>
            <VERS vnumber="6"> A zawng a cimawh a kinengniam mite intu-in tua khua tuancil uh hi. </VERS>
            <VERS vnumber="7"> Midik pa’ lampi tamkim a,nangmah in midik pa’ lampi na neelsak hi.</VERS>
            <VERS vnumber="8"> Topa aw, nangma deihna kong zui uh a,nang kong ngak uh hi.Nang penkote’ deih kicinna na hi hi.</VERS>
            <VERS vnumber="9"> Ka lungsim khempeuh tawhzanin nang kong deih a,zingsang khuavak cianginlungsim tak tawh nang kong zong hi.Bang hang hiam cih leh leitung lea mite tungah thu na khen cianginleitunga a teeng mite inthuman i cih bang hiam,cih a phawk ding uh hi.</VERS>
            <VERS vnumber="10"> Migilote tungah nangmah na migit hangina manin gamtat ding theithei tuan lo uh a,lungsim thutang mite’ gam sungahamaute in khialhna bawl lai veve uh hi.Amaute in Topa’ minliatnahong phawk nuam lo uh hi.</VERS>
            <VERS vnumber="11"> Topa aw, amaute gim na piak ding lamtakna galte in thei lo uh hi.Amaute maizumna thuaksak inla,amaute adingin na geelsa gimnateamaute thuaksak in.Na mite na itna thuna galte tungah kilangsak in. </VERS>
            <VERS vnumber="12"> Topa aw, kote tungahmaavanna hong pia in.Kote’ matut zawhna khempeuhnangmah in na hong sepsakna hangahi hi.</VERS>
            <VERS vnumber="13"> Topa, kote’ Pasian aw,nang ahi lo to dangte inko tungah hong uk hangin,nangmah bek mah kote’ Topa na hi hi.</VERS>
            <VERS vnumber="14"> Amaute si a, hingkik lo ding uh hi.Amaute mangthang ta uh a,omkik nawn lo ding uh hi.Tua bang a piantheih nadinginnangmah in amaute tungahsiatna na tungsak a,amaute a kiphawkna khempeuhna beisak hi.</VERS>
            <VERS vnumber="15"> Ahih hangin nangmah inko minam nong khangsak hi.Topa aw, nangmah inko minam nong khangsak a,gamgi khempeuhna hong keeksak khin hi.Hih thu hanginnangma min a thang hi.</VERS>
            <VERS vnumber="16"> Topa aw, ka cihmawh uh cianginnang kong zong uh a,nangma hong taina penkote nong gimpiakna ahi hi.</VERS>
            <VERS vnumber="17"> Topa aw, nangma hangin kote pennaupaii numei a hun a nai cianginna sa-in kiheek a,a kap tawh ka kibang uh hi.</VERS>
            <VERS vnumber="18"> Kote in naupaii-in ka kiheekheek uh a,huih bek a hing khia tawhka kibang uh hi.Kote in ka gam uh adingbangmah ka suakkhiasak kei uh a,leitungah a teeng ding mikuamah ka hing khia kei uh hi. </VERS>
            <VERS vnumber="19"> Nangma mi a sisate hingkik ding uh a,amau’ pumpi thokik ding hi.Han sungah a lum mite aw,tho-in lungdamin la sa un!Bang hang hiam cih lehzing daitui in leitung a nosakkik banginsawtpi-a a sisa miteTopa in hingkiksak ding hi. </VERS>
            <VERS vnumber="20"> Ka mite aw, hong pai-inna inn sung uhah tum unla,na kongte uh khak un.Hehna a dam matengintawlkhat sung bu un.</VERS>
            <VERS vnumber="21"> Bang hang hiam cih leh en un,amau’ mawhna hanginleitungah a teeng mite gim a pia dinginama omna panin Topa hong pai khia a,leitung in ama tunga a kithat mitelak khia dinga,a kithat ama mitesincip nawn lo ding hi.</VERS>
        </CHAPTER>
        <CHAPTER cnumber="27">
            <VERS vnumber="1"> Tua ni ciangin Topa in a sak mahmah, a lian mahmah, a to mahmah namsau tawh, a tai khia gulpi ahi awle, a kikualvial gulpi ahi awle gim pia dinga, amah in tuipi sunga om tua gulpi a that ding hi.</VERS>
            <VERS vnumber="2"> Tua ni ciangin,“A deihhuai leenggah lo thu la-in sa un!</VERS>
            <VERS vnumber="3"> Keimah,Topa, tua lo a hong pa ka hi a,a hunhunin tui ka buak hi.Khatpeuh in a suksiat loh nadinginsun le zanin ka hong ding hi.</VERS>
            <VERS vnumber="4"> Leenggui lo tungah ka heh nawn kei hi.Ling le lingkungte hong om lehkeimah kuan khia-intuate ka haltum ding hi.</VERS>
            <VERS vnumber="5"> Tua ahih kei leh keima hutna sungahamaute hong om henla,amaute in kei tawh kilemna hong bawlinkeimah tawhamaute hong kilem ta uh hen,”Topa in ci ding hi. </VERS>
            <VERS vnumber="6"> Hong tung ding hunahJakob in zung kha dinga,Israel palhin dawn khia dinga,leitung khempeuha gah tawh kidimsak ding hi. </VERS>
            <VERS vnumber="7"> Pasian in Israel-te’ galtea vat gawp banginIsrael-te vat gawp ahi hiam?Tua ahih kei leh amau a thattea kithah bangin Israel-te kithat ahi hiam?</VERS>
            <VERS vnumber="8"> A kithukkim dinginamaute sal suahsakna tawh gim a pia hi.Nisuahna huihpi in a mutkhiat banginamaute a khin khia hi.</VERS>
            <VERS vnumber="9"> Israel in suang tawh a kibawlbiakna tau khempeuhsuangkang satvui a batsak cianginAsherah milimte lepaknamtui taute a dinglai om nawn lo hi.Hih thu hanginJakob’ mawhna kimaisakina mawhna kilakkhiatsak hi. </VERS>
            <VERS vnumber="10"> Bang hang hiam cih leha muanhuai khuapi pengamlak bangin amah guakin omin,mi’ tenna mun penkitaisanin kinusia hi.Tua lai-ah bawngno gamta-in lum a,singhiangte a kheuh hi.</VERS>
            <VERS vnumber="11"> A hiangte a keu ciangin kitan hi.Nupite hong pai-in mei-in cih uh hi.Hih mite in khentel theihnanei lo ahih cianginamaute a bawlpa inamaute hehpih lo dinga,amaute a piangsak pa inamaute tungah maipha lak lo ding hi.</VERS>
            <VERS vnumber="12"> Israel mite aw, tua ni ciangin Eufratis gunpi panin Egypt luipi dongin Topa in thu hong khen dinga, note khat khatin hong kikaikhawm ding hi.</VERS>
            <VERS vnumber="13"> Tua ni ciangin peengkul lianpi khat kitum dinga, Assiria gam sunga a mangthang mite le Egypt gam sunga a kihawl khia mite hong pai-in Jerusalem mual siangtho tungah Topa hong bia ding uh hi.</VERS>
        </CHAPTER>
        <CHAPTER cnumber="28">
            <VERS vnumber="1"> Israel Kumpi gam insiatna a thuak ding hita hi.Zu a kham, a gam makaite’ lu tungah a ompak tawh a kibawl Kumpi lukhu bangina minthanna mai mang ta hi.A lutang uh paknamtui kinuh napi-inzukhamin tuk mangkhin uh hi.</VERS>
            <VERS vnumber="2"> En un, a vang a lian,a hat mahmah mi khat Topa in nei hi.A susia huihpi gialpi,tuikhang le a thahat huihpi banginamah in leilak den gawpna ding hi.</VERS>
            <VERS vnumber="3"> Israel zukham makaite ina kiphatsakpih kumpi lukhu penkhenuai-ah kituancil ding hi.</VERS>
            <VERS vnumber="4"> Tua a kiphasakzukham makaite’ minthanna pentuk tun ma-in a omtheipal min tawh kibang dinga,mi khat in tua theigah a muh cianginlo in a nekpah banginmai mang lel ding hi. </VERS>
            <VERS vnumber="5"> Tua ni ciangin Vanglian Topa penama mi a omlaite adinginminthanna kumpi lukhu lehoihna lukhu hi ding hi.</VERS>
            <VERS vnumber="6"> Thukhenin a tupa tungahthutang lungsim guan dinga,khuapikulh hong luh galtea not khia ding mite tungahhanna lungsim guan ding hi.Zak kholhsakna le Kamciamna</VERS>
            <VERS vnumber="7"> Hih mite zong leenggahzu tawh hoi-inkhamtheihzu tawh awn uh hi.Siampite le kamsangte nangawnzukhamin hoi uh hi.Kamsangte in zu kham lua uh ahih maninPasian’ muhsak maangmuhnatetheithei lo uh a,siampite in zongzu kham lua uh ahih manina thukhen dingte uh khen thei lo uh hi.</VERS>
            <VERS vnumber="8"> Bang hang hiam cih lehsabuai tung khempeuha luak uh tawh kidim a,a nit lohna mun om lo hi. </VERS>
            <VERS vnumber="9"> Amaute in kei hong phunsan uh a,“Amah in kua tungah hilh a,kua tungah thugen-a kinei ahi hiam?Angsung panin a kila khia,nawi tawh a kikhen tungnaungekte a hilha kinei ahi hiam?</VERS>
            <VERS vnumber="10"> Bang hang hiam cih lehmal khat khit mal khat,gual khat khit gual khat,thu khat khit thu khat,cih bang hilel hi,” hong ci uh hi. </VERS>
            <VERS vnumber="11"> A mantakin, note inka thugen na ngaih kei uhlehTopa in a pau na theih loh uhgamdang mite,note tungah thu hong hilhsak ding hi.</VERS>
            <VERS vnumber="12"> Topa in note tungah tawlngakna lelungnopna hong pia napi-in,note in ama thu na ngai kei uh hi.</VERS>
            <VERS vnumber="13"> Tua ahih ciangin Topa in note tungah,mal khat khit mal khat,gual khat khit gual khat,thu khat khit thu khat,cih bangin hong hilh ding ahi hi.Tua ciangin na kalsuanna khempeuh uhahna puk ding uh a,note liamin, thangah awkin,salin hong kipaipih ding hi. </VERS>
            <VERS vnumber="14"> Tua ahih ciangin Jerusalem khua sungahhih mite a uk, a kiphasak no uliante aw,Topa’ thu za un!</VERS>
            <VERS vnumber="15"> “Eite in sihna tawhthuciamna khat i bawl khin a,Leinuai tawhthukimna khat i nei zo hi.A tuumcip ding tuiciin hong tun ciangineite hong ban lo ding hi;bang hang hiam cih leh zuauthu i bel a,zuauna-ah i bu hi,” na ci uh hi.</VERS>
            <VERS vnumber="16"> Tua ahih cianginTopa Pasian in,“En un, keimah in Zion sungahbulpi ding khat,suang, a kize-etsa suang,a manpha innkiu suang,bulpi muanhuai khat ka koih hi.Tua suang tungah, ‘Hih a um mi inlungkhamna tuak lo ding hi,’ci-in kigelh hi.</VERS>
            <VERS vnumber="17"> Keimah in thutang penkhaukhai bangin ka bawl dinga,thuman pen khaukhai sikbawk banginka bawl ding hi.Gial in na zuau buk uh deng khia dinga,tui in na bukna mun uh susia ding hi,”ci hi.</VERS>
            <VERS vnumber="18"> Tua ciangin sihna tawhna thuciamna uh kiphiat dinga,Leinuai tawh na thukimna uhkip lo ding hi.A tuumcip ding tuiciin ina hong nawk cianginnote hong su gawp ding hi.</VERS>
            <VERS vnumber="19"> Hong nawk sialin note hong ban ding hi;bang hang hiam cih lehzingsang khat khit zingsang khat,sun le zaninhong nawk tawntung ding hi.Topa’ tung panin na zak uh thutea banbanin launa lianpi vive hi ding hi.</VERS>
            <VERS vnumber="20"> Bang hang hiam cih leh puanbuk sungahkhe khuan nadingin lupna tom lua a,silh dingin puanza neu lua hi,a cih tawh na kibang ding uh hi.</VERS>
            <VERS vnumber="21"> Bang hang hiam cih leha lamdang ama bawlte a bawl ding lea lamdang ama nasep a sem dinginPerazim Mual tungah a sep banginTopa in hong sem dinga,Gibeon kuama a heh banginamah hong heh ding hi. </VERS>
            <VERS vnumber="22"> Tua ahih ciangin tu-in,note hong kikhihnaa to mahmahinkibawl kha ding ahih maninthusim loin om kei un.Bang hang hiam cih leh mihonpite’ TopaPasian’ tung paningambuppi-ah siatna dingthukhenna ka za khin hi. </VERS>
            <VERS vnumber="23"> Na bil uh hong ngat unla,ka aw hong za un.Ngai unla, ka thugenna hong za un.</VERS>
            <VERS vnumber="24"> Lokho pa in khaici tuhna dinga lo kho niloh ahi hiam?Amah in lei kalkhamingit niloh ahi hiam?</VERS>
            <VERS vnumber="25"> Amah in lei a zalhtam khit cianginmasala tang vawhin,kummin tang tuh a,mangbuhte a gualgualin tuhin,mangbuhham a omna ding sanah tuh a,mangbuhhamte a nawl hui-ahtuh hi lo ahi hiam?</VERS>
            <VERS vnumber="26"> Bang hang hiam cih lehamah a manin kihilh a,ama Pasian in amah hilh hi.</VERS>
            <VERS vnumber="27"> Masalate buhcilna tawh kicil lo a,kummin tangte tungahbuhcilna pei kihual lo hi.Ahih hangin masalateciangkang tawh kisat khia a,kumminte molhtum tawh kisat hi.</VERS>
            <VERS vnumber="28"> Mi khatpeuh in antang cilvui ahi hiam?Hi lo hi; amah incil paisuak ngitnget lo hi.A sakol tawh buhcilna peia kihualsak cianginamah in kitamvuisak lo hi.</VERS>
            <VERS vnumber="29"> Hih zong Vanglian Topa’ kiang pana hong pai thu ahi hi.Amah pen thu lamlahna-ahlamdang mahmah a,pilna-ah lian mahmah hi.</VERS>
        </CHAPTER>
        <CHAPTER cnumber="29">
            <VERS vnumber="1"> Pasian’ biakna tau,Jerusalem khuapi,David in a sat khuapi,a sia ding hita hi.Kumte, a banbanin paipaisak unla,pawite zong a ngeina banginkot paipaisak un.</VERS>
            <VERS vnumber="2"> Ahih hangin keimah in“Pasian biakna tau,” a kici tungahgimna ka tungsak ding hi.Thumna le tauna om dinga,tua khuapi pen biakna halnabiakna tau suak ding hi.</VERS>
            <VERS vnumber="3"> Na kimkotah hong umcihintausangpite tawh kong um dinga,nangmah umcih nadingdum ka bawl ding hi.</VERS>
            <VERS vnumber="4"> Tua ciangin leithuk sung paninnang na pau dinga,a niamna mun leisung paninnangma kammal hong ging ding hi.Nangma aw pen leisung paninsikha’ aw bangin hong ging dinga,na thugenna pen leisung paninhong phun suausuau ding hi. </VERS>
            <VERS vnumber="5"> Ahih hangin nangma gal honpiteleivuineel leeng bang ding uh a,thukhual lo mihonpiteansi leeng bang ding uh hi.Tua ciangin tomkha sunginthakhat thu-in,</VERS>
            <VERS vnumber="6"> Vanglian Topa in vanging, zinliing,a ging lianpi, pingpei le huihpi le,a kaangtum thei meikuang tawhnang hong hon ding hi.</VERS>
            <VERS vnumber="7"> Tua ciangin Pasian biakna taua do minam honpite khempeuh,tua khuapi le a kulhpi simina lungkhamsakte khempeuh,zan a mangmat tawh kibanginmai mang ding uh hi.</VERS>
            <VERS vnumber="8"> A gilkial mipa in a mangin an ne a,a khanlawh ciangin a gil a vah tuan lo,a dangtak mipa in a mangin tui dawn a,a dangtak pha tuan loina gim mahmahin a khanlawh mah banginJerusalem khuapia do mi khempeuh zongtuaci ding uh hi.Israel’ Mittawtna le Simtatna</VERS>
            <VERS vnumber="9"> Lamdang kisasak unlalamdang a sa hi un!Kimittawsak unla a mittaw hi un!Leenggahzu a dawn lopi-ina zukham hi unla,khamtheihzu a ne lopi-inhoi un!</VERS>
            <VERS vnumber="10"> Bang hang hiam cih lehTopa in note’ sungahihmut nopna lungsim hong guan a,amau’ mit ahi kamsangte mitsi sakinamau’ lutang ahithu mu theite khuhcip hi.</VERS>
            <VERS vnumber="11"> Hih maangmuhnate khempeuh pen note adingin ahihleh a kimatcip laibu sunga thu om tawh a kibang a suak hi. Mite in lai a sim thei pa khat tungah, “Hih lai sim dih in,” a cih ciangin amah in, “Kimatcip ahih manin ka sim thei kei hi,” ci hi. </VERS>
            <VERS vnumber="12"> Tua ciangin amaute in lai a sim thei lopa kiangah, “Hih lai sim dih in,” a cih uh ciangin amah in, “Ka sim thei kei hi,” a ci hi.</VERS>
            <VERS vnumber="13"> Tua ciangin Topa in,“Amaute’ lungsimkei tawh kigamla napi-inhih mite in a kam uh tawhkei kiangah hong pai uh a,a muk uh tawh kei hong pahtawi-in,amaute in kei hong kihtakna penmihingte’ thupiaka zuihna uh ahi lel hi.</VERS>
            <VERS vnumber="14"> Tua ahih ciangin en un,hih mite tungah a tumdang lea lamdang ahi a lamdang nateka bawlkik ding hi.Amau’ mipilte’ pilnakisia dinga,amau’ thu-mu-theite’thu muhtel theihna kiseel ding hi,” a ci hi. </VERS>
            <VERS vnumber="15"> Topa’ kiang paninamau’ thuvaihawmna a seelcip,khuamial sungah a gamta,“Kua in hong mu ding hiam?Kua in hong thei ding hiam?”a cite in gimna ngah tahen.</VERS>
            <VERS vnumber="16"> Note in na khempeuha lehlamin na koih uh hi.Beelseek pa pentungman bangin kingaihsun dinga,a kibawlsa na in a bawlpa tungah,“Amah in kei hong bawl lo hi,”ci ding ahi hiam?A kipiangsak na in a piangsak pa tungah,“Amah in theihna nei kei,”ci ding ahi hiam?Israel A Kihotkhiatna</VERS>
            <VERS vnumber="17"> Lebanon mual pensingno lo hoih suakin,singno lo hoih pentulak a suahna dinghun tomno sung bek hi lo ahi hiam? </VERS>
            <VERS vnumber="18"> Tua ni ciangin bilngongte inlaibu sunga thute za dinga,lungzinna le khuamialna sung paninmittawte’ mit in mu ding uh hi.</VERS>
            <VERS vnumber="19"> Mi’ nopnehte in Topa’ sungahlungdamna thak ngah ding uh a,Israel-te’ Siangtho Pa’ sungahmizawngte lungdam ding uh hi.</VERS>
            <VERS vnumber="20-21"> Bang hang hiam cih lehkampauna tawha khialh nadingun mite bawlin,kongpi sungah mi a thuhilhpathang siahin,a thuman mipa penzuauthu tawh a hei khia,thukhual lo mite a mawkna suakin,mi a thusim lo mite bei-in,siatna hih ding a sawm mite khempeuhkisusia ding hi.</VERS>
            <VERS vnumber="22"> Tua ahih ciangin Abraham a hon khia Topa in Jakob innkuan tawh kisai thu a genin-ah:“Jakob maizum nawn lo dinga,a mai khing nawn lo ding hi.</VERS>
            <VERS vnumber="23"> Bang hang hiam cih lehkeima khut tawh ka bawlsaamau’ tate a muh uh ciangin amaute inkeima min hong phat ding uh hi.Amaute in Jakob’ Siangtho Pa,a siangtho ahihna phawk ding uh a,Israel Pasian zahtakinkihta ding uh hi.</VERS>
            <VERS vnumber="24"> Lungzingin a khial mite inthu theitel ta ding uh a,a phunphun mite in thuhilhnangai ta ding uh hi,” a ci hi.</VERS>
        </CHAPTER>
        <CHAPTER cnumber="30">
            <VERS vnumber="1-2"> Topa in, “Kei’ ngimna hi lopi-inthu vaihawmna a sem khia,kei’ lungsim lopi-inkipawlna dang a bawl manunkhialhna a bawl thuahthuah;keimah thu hong dong lopi-inFaro’ hutna sung a beel ding leEgypt’ liahna a zong dinginEgypt gamah paisuk dingin a kuan khia,a lehdo mite in gimna ngah tahen.</VERS>
            <VERS vnumber="3"> Tua ahih ciangin Faro’ hutna penna maizumna uh hi dinga,Egypt liahna sungah na bukna uhnomau’ zahhuaina hi ding hi.</VERS>
            <VERS vnumber="4"> Bang hang hiam cih leh amau’ ulianteZoan khua-ah va tung uh a,amau’ tangmite in Hanes khuaa va phak uh hangin,</VERS>
            <VERS vnumber="5"> amaute tungah phattuamna a pia thei lo,maizumna le mindaina cih loh buanghuhna le phattuamnabangmah a pia thei loEgypt mite’ hanginJudah mi khempeuh inmaizumna ngah ding uh hi,” a ci hi.</VERS>
            <VERS vnumber="6"> Negeb gam a om ganhingte tawh kisai thu hih bangin gen hi:Amaute in humpinelkai nu lehumpinelkai pa,gul gunei le a leeng thei gulpi a omna,lungkhamna le gimna gam nawkin,amau’ hauhnate la nungzangahamau’ sumte kalaoh tungah suanin,amaute tungah phattuamnabangmah a pia thei lo mite tungaha puak uh hi.</VERS>
            <VERS vnumber="7"> Bang hang hiam cih leh Egypt’ huhnabangmah man loin a hawmpi ahi hi.Tua ahih manin,“Taang loin a tu hithiat Egypt,”ci-in min ka phuah hi. </VERS>
            <VERS vnumber="8"> Tu-in pai inla,hong tung lai ding hunte-ahteci ahi ngitnget dinginamaute’ mai-ahsuangpek tungah gelh inla,laibu khat sungah at in.</VERS>
            <VERS vnumber="9"> Bang hang hiam cih lehamaute pen a lehdo mite,a zuauthei tapate,Topa’ thuhilhnaa ngai nuam lo mite ahi uh hi.</VERS>
            <VERS vnumber="10"> Amaute in thu mu theite tungah,“Mu kei un,” ci uh a,kamsangte tungah,“Kote’ tungah thuman hong gen kei un.Kote tungah thuzol bek hong gen unla,thutak ahi lote hong gen un.</VERS>
            <VERS vnumber="11"> Lampi nusia-in, lamzin panin pial unla,Israel-te’ Siangtho Pa’ thuhong zasak kei un,” a ci uh hi. </VERS>
            <VERS vnumber="12"> Tua ahih ciangin Israel-te’ Siangtho Pa in,“Note in hih thu simmawhin,zawhthawhna le khemna suangin,tuate muang na hih manun,</VERS>
            <VERS vnumber="13"> hih mawhna pen note adinginkulh sangpi khat khangkham a,lawtkhia-in a cim dektak,theih kholh lohin a cim vat tawhkibang ding hi.</VERS>
            <VERS vnumber="14"> Tua cipna pen iplah ding om nawn loina kidengkham beelseek pa’ beel themtemeikhuka om meilakna ding ahi zongin,tuikhuka om tui dipna ding ahi zongina om nawn het lo tawhkibang ding hi,” a ci hi. </VERS>
            <VERS vnumber="15"> Bang hang hiam cih lehIsrael-te’ Siangtho Pa,Topa Pasian in, “Kiheikikna lekhawlna bek tawh note insuahtakna na ngah ding uh hi.Daitakin omna le muanna pennomau’ thahatna hi ding hi,” a ci hi.Ahih hangin notena tuaci kei uh a,</VERS>
            <VERS vnumber="16"> “Hilo! Sakol tung tuanginmanlang takin i tai ding hi,”ci na hih uh cianginnote na tai khia ding uh hi.“Sakol zaptel tungah i tuang ding hi,”ci na hih uh cianginnote hong delh mite zongzaptel ding hi.</VERS>
            <VERS vnumber="17"> Mual sang dawna om dial khuam ahi a,mual tunga limlahna tawha kibangin ahi zongin,note hong kinusiat dong matengin,mi khat’ tawnna tawh mi tulkhat tai-in,mihing nga’ tawnna tawh note khempeuhna tai mang ding uh hi.A Mite tungah Pasian’ Hehpihna Kamciam</VERS>
            <VERS vnumber="18"> Tua ahih ciangin note hong hehpih nuamin Topa in hong ngak a, note tungah hehpihna hong lah ding amah kipakta hi. Bang hang hiam cih leh Topa pen a thutang Pasian hi a, amah a muangte khempeuh thupha ngah ahi hi.</VERS>
            <VERS vnumber="19"> Jerusalem khua sunga a teeng, Zion sunga om mite aw, note na kap nawn kei ding uh hi. Note’ kahna aw hangin Topa in hong hehpih taktak dinga, amah in a zak ciangin note hong dawng ding hi. </VERS>
            <VERS vnumber="20"> Topa in note tungah cihmawhna le gimna hong tunsak hangin a mahmah in note hong hilh dinga, note in amah na mu ding uh hi. </VERS>
            <VERS vnumber="21"> Taklamah na kihei ciang uh ahi a, veilamah na kihei ciang uh ahi zongin, “Hih pen lampi hi, hih tawn un,” cihna aw, na nunglam panun na bil un a za ding hi. </VERS>
            <VERS vnumber="22"> Tua ciangin note in ngun tawh a kizut na milimte uh le kham a kiluan, a kisung na milimte uh na ninsak ding uh hi. Nin bangin tuate na thehthang ding uh a, tuate tungah, “Bei mang ta un!” na ci ding uh hi.</VERS>
            <VERS vnumber="23"> Khaici na tuh nadingun amah in guah hong zusak dinga, lei panin a piang an hoih tampi tak hong pia ding hi. Tua ni ciangin gankhahna, mun zaina-ah na ganhingte un lopa ne ding uh hi. </VERS>
            <VERS vnumber="24"> Lo a kho bawngtalte le late in kawbia le tu-ka tawh a kitoksa an al ne ding uh hi. </VERS>
            <VERS vnumber="25"> Na galte uh’ tausangte pukin mi tampi a sih ni-in, mual sang le mual neute tung khempeuh ah luitui luang ding hi. </VERS>
            <VERS vnumber="26"> Tua tham loin, Topa in ama mite’ liamma tuamin ama satna meimate a damsak ni ciangin, khataang pen nitaang bang dinga, nitaang pen ni sagih sunga taangzah bangin a zah sagihin a taang ding hi.Assiria tungah Topa’ Thukhenna</VERS>
            <VERS vnumber="27"> En un, Topa’ vangliatna lea minthanna vang,gamlapi panin kimu thei hi.Meikuang le meikhu inama hehna hong kilangsak a,ama kampaunate,mei bangin a kuang hi.</VERS>
            <VERS vnumber="28"> Na khempeuh a tai tuikhang banginama mai-ah huihpi nungsak a,minam dangte nawtin su gawp a,amau’ gitloh vaihawmnatea suksiatsak hi.</VERS>
            <VERS vnumber="29"> Ahi zongin no Pasian’ mite in ahihleh biakna pawi a kikham ni zan a bangin la na sa ding uh hi. Israel-te a hu Topa’ biakinn-ah a pai dingin tamngai aw ginna zui-in a kuan khiate bangin na lungdam ding uh hi. </VERS>
            <VERS vnumber="30"> Topa in heh mahmahna le a kaangtum thei meikuang sung panin vanging, huihpi le gialpi tawh, ama liatna minthanna aw kizasakin, ama khut a vik sukna kimusak ding hi. </VERS>
            <VERS vnumber="31"> Amah in a ciangkhut tawh a sat ciangin, Assiria mite in Topa’ aw kihta mahmah ding uh hi. </VERS>
            <VERS vnumber="32"> Topa in amaute gim pia-in ciang tawh a satna a gingte tawh kituakin khuang le laiza lasaknate tumin na gingsak ding uh hi. Amah in a khut vikin amaute a do ding hi. </VERS>
            <VERS vnumber="33"> Assiria kumpipa a kihalna ding mei phualpi mun, sawtpekin kibawl khinzo hi. Kumpipa adingin a baihsa-in kikoih a, a mi halna pen lianin kisangsak a, sing a sangpi-in vum venvan hi. Topa in kaat kuang hu sang khia dinga, tua mei phualpi tawhkuang ding hi.</VERS>
        </CHAPTER>
        <CHAPTER cnumber="31">
            <VERS vnumber="1"> Egypt gamahhuhna ngen dingin paisuk a,sakol suanin nei-inleengte a tam manin muang a,sakol tung tuangtea hat mahmah manin muang napi-inIsrael-te’ Siangtho Pa a suang lo,Topa thu a dong lote ingimna ngah tahen!</VERS>
            <VERS vnumber="2"> Ahih hangin amah pilin gimna tungsak a,thu a gensate dokkik loin,siatna a bawl mite lemawhna nasep a seppihtegim a pia hi.</VERS>
            <VERS vnumber="3"> Egypt mite mihing hi a, Pasian hi lo hi.Amau’ sakolte sa hi a, kha hi lo hi.Topa in a khut a zan ciangina huhpa pukin,huhna a ngah pa tuk dinga,amaute khempeuhsiakhawm ding uh hi. </VERS>
            <VERS vnumber="4"> Bang hang hiam cih leh Topa inkeima tungah hih bangin hong ci hi:Humpinelkai ahi a,humpinelkai khanglai a hat mahmah inahi zongina sa nek ding a ngik ciangintua humpi a do dingintuucing honpi khat kikaikhawmin,amaute’ otna hangin lau tuan hetloin,amaute’ gamlumna hangina sin a dawi tuan loh mah banginVanglian Topa zong Zion Mual tungahgaldo dingin kuansuk ding hi.</VERS>
            <VERS vnumber="5"> A bu a hongin, a kot lamlam vasate banginVanglian Topa in Jerusalem dal ding hi.Amah in dalin khah khia dinga,amah susia loin suaktasak ding hi.</VERS>
            <VERS vnumber="6"> Israel mite aw, nakpitakin na do pa uh’ lamah kiheikik un. </VERS>
            <VERS vnumber="7"> Bang hang hiam cih leh a kuamah peuh in no adingin na bawlsa uh, mawhna ahi na ngun milimte uh na paihkhiat hun uh hong tung ding hi.</VERS>
            <VERS vnumber="8"> “Assiria pen mihing’ namsau ahi lo,namsau khat tawh puk dinga,mihing’ namsau ahi lo,namsau khat in susia ding hi.Namsau panin tai ding uh a,a tangvalte uh zawhthawh thu tawhnasem dingin kikoih ding hi.</VERS>
            <VERS vnumber="9"> Amau’ belh a kumpipa uha launa hangin tai dinga,buaina hangin a uliante ina dialkhai uh taisan ding uh hi,”ama meikuang Zion-ah a om,ama meikhuk Jerusalem khua-ah a omTopa in ci hi.</VERS>
        </CHAPTER>
        <CHAPTER cnumber="32">
            <VERS vnumber="1"> En un, ni khat ni cianginthuman takin kumpi khat inhong uk dinga,uliante in thutang tawhhong uk ding uh hi.</VERS>
            <VERS vnumber="2"> Amaute pen huihpi panin belhna,guahpi panin bukna bang ding uh hi.Sehnel gam sungah a luangtui bang ding uh a,nisa gam sungah a omsuangpi liim bang ding uh hi.</VERS>
            <VERS vnumber="3"> Tua ciangin amau’ mit inmi cimawhte’ kisapna mu ding uh a,amau’ bil inmi cimawhte’ thugen ngai ding uh hi.</VERS>
            <VERS vnumber="4"> Amaute lungtominhi phangphang nawn lo ding uh a,deihsakna lungsim tawha kitel takin thu gen hiathiat ding uh hi.</VERS>
            <VERS vnumber="5"> Mihaite penmi thupi kici nawn lo dinga,mi ginalote penmi zahtakhuai kici nawn lo ding hi.</VERS>
            <VERS vnumber="6"> Bang hang hiam cih lehmihai in haina thu gen a,a hoihin gamtat loh ding,Topa’ thu a hoih lopi-in gen ding,a gilkialte’ an duhna a phat loh nading lea dangtakte in tui dawn dinga neih theih loh nadingin,ama lungsim inmawhna bawl ding a sawm hi.</VERS>
            <VERS vnumber="7"> Mi ginalo’ ginat lohna siahuai mahmah hi.Zuauna kam tawhmizawngte a siasak ding lemi cimawhte’ thua thuman ciang nangawnina siasak dinginamah in gitloh nasepna a bawl hi.</VERS>
            <VERS vnumber="8"> Ahih hangin mipi lungsim a nei mi inna a hoihte geel a,thuhoih nate-ah a pang hi.Jerusalem Numeite tungah Thu Kizasak khol</VERS>
            <VERS vnumber="9"> Nuamtakin a om hithiat numeite aw,tho unla, ka aw za un.Nomau’ tumtakin a lungkim tanute aw,ka thugenna na ngai un.</VERS>
            <VERS vnumber="10"> Nomau’ tumtakina lungkim numeite aw,kum khat val zek khit cianginna liing lawng ding uh hi.Bang hang hiam cih lehleenggah kum hong sia dinga,singgah lawhna hunhong tung lo ding hi.</VERS>
            <VERS vnumber="11"> Nuamtakin a om hithiatnumeite aw, liing un.Nomau tumtakina lungkimte aw, liing lawng un.Na puan uh hawk khia-inna tangguakun om unlana kawng uhah puanhampi teng un.</VERS>
            <VERS vnumber="12-13"> A hoih mahmah lote letampi a gah leengguite a siatna,keima mite’ leitangahling le lingkungte a pona,lungdamna khuapi sungahlungdamna a omna inntea siatna hangindahin na dip uh hum un.</VERS>
            <VERS vnumber="14"> Kumpi innte kinusia-in,mi tampi a omnakumpi khuapi kilawi ding hi.Mual le tausangte zongkisia gawp dinga,late le tuuhonte ingamtatna munin nei ding uh hi. </VERS>
            <VERS vnumber="15"> Ahi zongin Pasian inama kha hong puak ding hi.Leitang siate lei hoih suakkik dinga,lo-a ante hoih mahmahintulak bang ding hi.</VERS>
            <VERS vnumber="16"> Tua ciangin gam sung mun khempeuh ahthutang om dinga,thu a manin kisem ding hi.</VERS>
            <VERS vnumber="17"> Tua ciangin thumanna hanginnopna om dinga,thumanna hangin daihna lelungmuan tawntungna om ding hi.</VERS>
            <VERS vnumber="18"> Ka mihingte pen kilem takin a tenna,lungmuang takin a omna,daitakin a tawlngakna munahom ding uh hi.</VERS>
            <VERS vnumber="19"> (Tua ciangin tulak kolhsiang dinga,a khuapi pen cimzan ding hi.)</VERS>
            <VERS vnumber="20"> Tui tampi a omna-ah khai tuh a,bawngtal le latea ut utna-ah a tasak note penmi nuamsa na hi uh hi.</VERS>
        </CHAPTER>
        <CHAPTER cnumber="33">
            <VERS vnumber="1"> Hong kisusia nai lo,mi a susiapa aw,tu-in gimna a ngah dingna hita hi.Kuamah in hong khem nai loh,mi khem pa aw,tu-in gimna a ngah ding na hita hi.Na suksiat nawn loh cianginnang hong kisusia dinga,na khem nawn loh cianginnang hong kikhem ding hi. </VERS>
            <VERS vnumber="2"> Topa aw, kote hong hehpih in;nang kong muang uh hi.A tawntungin kote hong hu inla,lungkham hunin hong hon khia in.</VERS>
            <VERS vnumber="3"> Nangma vanging hangin mite tai uh a,nangma thawhtohna hanginminamte kithehthang hi.</VERS>
            <VERS vnumber="4"> Tangngol in na a khop banginamau van kinusiate kaikhawm a,kauphe honpi banginvan tawmin mite phe zaizai hi. </VERS>
            <VERS vnumber="5"> A sangna munah teeng ahih maninTopa kipahtawi hi.Amah in thutang le thuman tawhJerusalem dimsak ding hi.</VERS>
            <VERS vnumber="6"> Amah pen nangma hunte a kipna,hotkhiatna a kicinna,pilna le theihna hi ding hi.Topa kihtakna penama sumgum hi ding hi. </VERS>
            <VERS vnumber="7"> En un, galhangtehuhna ngenin kiko uh a,kilemna ding palai semtenakpitakin kap uh hi.</VERS>
            <VERS vnumber="8"> Lam lianpite gambulak suak a,kuamah khualzininpai ngam nawn lo uh hi.Thuciamnate kipeksatin,thukimnasate kipalsat a,khatlekhat kizahtakna om nawn lo hi.</VERS>
            <VERS vnumber="9"> Leitang kinusiacipin om mawk hi.Lebanon muala tulak singte vul gawp a,Sharon gam lei hoih pensehnel gam bang ta hi.Bashan le Karmel muala singtehtepulh mang khinta hi. </VERS>
            <VERS vnumber="10"> Topa in minam dangte kiangah,“Tu-in ka gamtang dinga,ka vangliatna ka lak ding hi.Tu-in kei hong kipahtawita ding hi.</VERS>
            <VERS vnumber="11"> Na geelnate uh a kimanna om lo a,na nasepnate uh a mawkna ahi hi.No le no a kisusia na hi uh hi.</VERS>
            <VERS vnumber="12"> Leikang ngah nadinginsuangkang a kihal banginna vui suak ding uh a,meikhuk sunga a kihaltum lingkungtena bang ding uh hi,” a ci hi.</VERS>
            <VERS vnumber="13"> Gamlapi-a a om mite aw,ka sepna thu za un.A nai-a a om mite aw,ka vangliatna thei un. </VERS>
            <VERS vnumber="14"> Zion-a a om mawhnei mite lau uh a,Pasian’ thu a ngaihsun lo mitelau-in liingcip uh hi.Amaute in, “Pasian’ thukhenna pena kuang tawntung mei tawh kibang hi.Tua bang meikuang kua inthuakzo ding ahi hiam?” ci uh hi.</VERS>
            <VERS vnumber="15"> Thumanin gamta-inthutang na gen uhlehna suakta ding uh hi.Na vangliatna uhmizawngte khemna-in zang kei unla,sumgolh deih kei un.Mi thah ding le siatna gamtat dinga vaihawmte tawh kipawl kei un.</VERS>
            <VERS vnumber="16"> Tua hileh na tangtung ding uh a,kulh muanhuai mahmahsungah a om banginlungnuam takin na om ding uh hi.Annek tuidawnna kitasam kei ding uh hi. </VERS>
            <VERS vnumber="17"> Tua ciangin a thupi mahmahkumpipa na mu ding uh a,a zai mahmah a gam zongna en ding uh hi.</VERS>
            <VERS vnumber="18"> Nidangin na kihtak uhgamdangmi siahdongte,siahkhawmte, thukan mite,na phawk nawn kei ding uh hi.</VERS>
            <VERS vnumber="19"> Na theih theih loh uh,a kitel lo kampau a zang,na tel theih lohun a pau bualbual,mi kihisaktena mu nawn kei ding uh hi.</VERS>
            <VERS vnumber="20"> Pawite i bawlna khuapi Zion en un!Daitakin a kiteenna mun,a khetphimte kidok khia ngei loina khaute a tat ngei lo,a kikhin thei het lo puanbuk a bang,Jerusalem khuapi, na mu ding uh hi.</VERS>
            <VERS vnumber="21"> Tua khua sungah Topa inama minthanna vanghong langsak dinga,a zai gunte lea zai lui geite-ah i teeng ding hi.Tua tuite tungahei hong do ding gal gunkuanghong kihot nawn lo dinga,gal teembaw zonghong pai nawn lo ding hi.</VERS>
            <VERS vnumber="22"> Bang hang hiam cih lehTopa pen eite’ thukhen,Topa pen eite hong ukpa,Topa pen eite’ kumpi ahi hi.Amah in eite hong hon khia ding hi.</VERS>
            <VERS vnumber="23"> Gal teembaw khaute kol a,ama omna ding mun sanahgunkuang puan khuam lenkip zo lo a,gunkuang puan kizal thei lo hi.Tua ciangin galte’ neihsatekihawmkeek dinga,khebaite nangawn invan ngah ding uh hi.</VERS>
            <VERS vnumber="24"> I gamah a teeng mite kuamah in,“Ka ci na hi,” ci nawn lo ding uh a,mawhna khempeuh kimaisak ding hi.</VERS>
        </CHAPTER>
        <CHAPTER cnumber="34">
            <VERS vnumber="1"> Minam khempeuhte aw,thu za dingin hong pai un.Mihingte aw, hong ngai un!Leitang le a tungaha om khempeuhte aw, ngai un.Leitung buppi le a tung panina hong pai mi khempeuh in ngai un.</VERS>
            <VERS vnumber="2"> Bang hang hiam cih lehminam khempeuh tungahTopa lunghamin,amaute khempeuh tungahheh mahmah a,a si mang dingin amaute koihin,thah dingin a pia khinta hi.</VERS>
            <VERS vnumber="3"> A kithat amau’ mite kilawn khia dinga,a siluang hawmte uih semsem ding hi.Amau’ sisan inmual khempeuh sansak ding hi.</VERS>
            <VERS vnumber="4"> Vantunga a om khempeuhmuat mang dinga,laidal bangin vantungte kizial ding hi.Leenggui panin a tehte pulhin,theikung panin a tehte a pulh banginaksi hon khempeuh pulh ding uh hi. </VERS>
            <VERS vnumber="5"> Bang hang hiam cih leh ka namsau invantungah a sep ding khempeuha zawh khit ciangin,en un, a sia mang dinga ka sehsaEdom mite tungah thu a khen dinginhong kumsuk ding hi.</VERS>
            <VERS vnumber="6"> Topa in namsau khat nei hi.Sisan tawh kidim dinga,biakpiakna tuuno si le keel si,tuutalte’ kal thau tawha kizolsak bang ding hi.Bang hang hiam cih lehTopa in Bozrah khua-ahhih biakpiakna nei dinga,Edom gamah hih bang tampithahna omsak ding hi.</VERS>
            <VERS vnumber="7"> Gamsial talteamaute tawh tukkhawm dinga,bawngtalno gehsate lebawngtal hatte tukkhawm ding hi.Amau’ gam pensisan tawh kidiah dinga,amau’ leitang pensathau in nipsak ding hi.</VERS>
            <VERS vnumber="8"> Topa in Zion a hotkhiat ding,a galte a thuksak ding hun khat a nei hi. </VERS>
            <VERS vnumber="9"> Luitui khempeuh kultaltui suak dinga,leitang pen kaat suak ding hi.Gam sung khempeuh pena kuang kultaltui a suak ding hi.</VERS>
            <VERS vnumber="10"> Sun le zanin mit lo dinga,vantung lamaha khu kahto ngitnget ding hi.Khang khat pan khang khat,a hawmguakin om dinga,kuamah innawk ngei nawn het lo ding hi.</VERS>
            <VERS vnumber="11"> Ahih hangin mu le sakuh ingam sungteng luah ding uh a,keising le va-akte om ding uh hi.Tua gam pen gamsimtham suakin,hawmsuak ding hi.</VERS>
            <VERS vnumber="12"> Kumpi om lo Gam, ci-inamaute in min phuak ding uh a,a ulian khempeuhtea mawkna hi ding uh hi.</VERS>
            <VERS vnumber="13"> Kumpi inn liante sungahlingkung po dinga,kulh a nei khua sungahlaho le thangling kungte a po ding hi.Ngiate’ an zonna mun suakin,vasa-kalaohte’ omna mun hi ding hi.</VERS>
            <VERS vnumber="14"> Sangak le ngiate kikhawl ding uh a,keeldawi in a lawmte sam ding hi.Dawi zong hong tuaksukinama omna ding mun a zong ding hi.</VERS>
            <VERS vnumber="15"> Tua munah keising in bu tomin,tua lai-ah tui-in keuh dinga,ama liimah a note huai ding hi.Musite zong kikhawm tuahina nupa ciat un om ding uh hi. </VERS>
            <VERS vnumber="16"> Topa’ laibu sung paninzong unla hih thu sim un.Hih ganhingte khempeuhkhat beek zong mangthang lo dinga,lawm sam khat zong om lo ding hi.Bang hang hiam cih lehTopa in thu pia khinzo a,a mahmah in amaute kaikhawm ding hi.</VERS>
            <VERS vnumber="17"> Amah in amaute adinginleitang hawmsak dinga,amau’ tanh ding ciat a pia ding hi.Amaute in tua gamnei tawntung ding uh a,khang khat pan khang khat donginteeng paisuak ding uh hi.</VERS>
        </CHAPTER>
        <CHAPTER cnumber="35">
            <VERS vnumber="1"> Gamlak le lei keuna gamlungdam dinga,sehnel gam lungdaminpalh khia ding hi.Unok pak bangin</VERS>
            <VERS vnumber="2"> tampi takin palh khia dinga,lungnopna le lasakna tawhlungdam ding hi.Lebanon mual a minthanna,Karmel mual le Sharon muala minliatnatua leitang in ngah ding hi.Mi khempeuh in Topa’ minthanna,i Pasian’ liatna mu ding uh hi. </VERS>
            <VERS vnumber="3"> A zaw khutte khauhsak unla,a no khukte kipsak un.</VERS>
            <VERS vnumber="4"> Lungsim patau-in,a lauthawng mite kiangah,“Thakhauh un, lau kei un!En un, na galte uh tungahphu hong laksak dinginPasian hong pai dinga,amah in notehong hon khia ding hi,” ci un. </VERS>
            <VERS vnumber="5"> Tua ciangin mittawte’ mit kihong dinga,bilngongte’ bil kihong ding hi.</VERS>
            <VERS vnumber="6"> Tua ciangin khebai mipadiangin lam dinga,a pau thei lo mipa inlungdamin la sa ding hi.Bang hang hiam cih leh gamlakahtui hong phul khia dinga,sehnel gam sungahluitui hong luang ding hi.</VERS>
            <VERS vnumber="7"> A sa mahmah sehneltebualtui hong suak dinga,a keugaw leitang penciktui tawh hong kidim ding hi.Ngiate’ omna ngei leitang pennawngpi suakin,lopa, pumpeeng le mau,a po ding hi. </VERS>
            <VERS vnumber="8"> Tua lai-ah lam lianpi khat om dinga,Lampi Siangtho kici ding hi.A siang lo mite intua tung tawn ngei lo dinga,mihaite in tua lam a zui mitekhialsak nawn lo ding hi.</VERS>
            <VERS vnumber="9"> Tua lai-ah humpinelkai om lo dinga,sasialne ganhing khat peuhpeuhhong pai lo ding hi.Tua lai-ah ganhing lauhuaitekimu lo ding hi.tua lampi tawnin hong ciah ding uh hi.</VERS>
            <VERS vnumber="10">lungdam tawntungna mai pua-inla sa kawmin Jerusalem-ahhong tung ding uh hi.Amaute in lungdamna lekipakna ngah ding uh a,dahna le khuisatnaom nawn lo ding hi.</VERS>
        </CHAPTER>
        <CHAPTER cnumber="36">
            <VERS vnumber="1"> Kumpi Hezekiah in a uk zawh kum sawmli le ngana kumin Assiria kumpipa Sennakherib in Judah gam sunga khuapi muanhuai khempeuh simin a la hi. </VERS>
            <VERS vnumber="2"> Lakhish khua panin Assiria kumpipa in Jerusalem khua-a kumpi Hezekiah a lut ding a gen dingin ama nuai-a ulian khat le galkap honpi a sawl hi. Puansawppa’ nasepna phual zuatna lampi-a bual tungnung tui lampi gei-ah a ulianpa a khawl hi. </VERS>
            <VERS vnumber="3"> Tua ciangin amah tawh a kimu dingin Hilkiah’ tapa ahi kumpi inn sung a saipa Eliakim le lai-at pa Shebna le Asaf’ tapa ahi thuciamteh pa Joah hong pai khia uh hi.</VERS>
            <VERS vnumber="4"> Tua ciangin a ulianpa in amaute kiangah a genna panin, “Hezekiah kiangah, ‘Kumpi lian ahi Assiria kumpipa in hih bangin ci hi: Hih na lungmuanna uhah bang siksan na hi uh hiam? </VERS>
            <VERS vnumber="5"> Kampau lel pen galdo nadingin vaihawmna le vangin ngaihsun na hi uh hiam? Kei nong lehdo nadingun kua suang na hi uh hiam? </VERS>
            <VERS vnumber="6"> En un, ama tunga a kingam mipa’ khut a sun ding, a kikuaitansa pumpeeng ciangkhut tawh a kibang Egypt na suang uh hi. Amah a muang khempeuhte’ tungah Egypt kumpipa Faro, tua pumpeeng bang hi lel hi. </VERS>
            <VERS vnumber="7"> Ahih hangin note in, “Topa ka Pasian uh ka suang uh hi,” a ci-a kinei na hih uhleh ama mun sangte le biakna taute Hezekiah in la khia-in, Judah le Jerusalem tungah, “Hih biakna tau mai-ah na bia ding uh hi,” ci hi lo ahi hiam? </VERS>
            <VERS vnumber="8"> Tu-in hong pai unla, ka topa Assiria kumpipa tawh kiciamna khat bawl un. A tungah a tuang ding mi na ngah zawh nak-uhleh sakol tulnih kong pia ding hi. </VERS>
            <VERS vnumber="9"> Egypt mite’ leengte le sakol galkapte muanna tawh ka topa’ nasemte lak panin a neu pen khat ahi galkapmaang khat bek nangawn bangci-in not zo ding na hi uh hiam? </VERS>
            <VERS vnumber="10"> Tua tham loin, hih gam a susia dingin Topa’ thu loin hong pai ka hi hiam? Topa in kei kiangah, “Paito-in hih gam sim inla, susia in,” hong ci hi,’ ci-in gen un,” a ci hi.</VERS>
            <VERS vnumber="11"> Tua ciangin Eliakim, Shebna le Joah in a ulianpa kiangah, “Kote in thei ngawn ka hih manun na nasemte tungah Aram pau tawh hong gen hoh in. Kulh tunga om mite’ zakna-ah Judah pau tawh thu nong gen loh nadingin kong thum hi,” a ci uh hi. </VERS>
            <VERS vnumber="12"> Ahih hangin a ulianpa in, “Hih thute na topa uh le note’ tung bekah gen dinga, amau’ ek mah ne-in amau’ zun mah dawnin note tawh a siakhawm ding kulh tunga a tu mite tungah a gen lo dingin ka topa in hong sawl sa na hi uh hiam?” a ci hi.</VERS>
            <VERS vnumber="13"> Tua ciangin a ulianpa dingto-in, Judah pau-in nakpitakin kiko a, “Assiria kumpi, kumpi lianpa’ thu za un! </VERS>
            <VERS vnumber="14"> Kumpipa in, ‘Amah in note hong hon khia thei lo ding ahih manin Hezekiah’ khemsa-in om kei un. </VERS>
            <VERS vnumber="15"> “Topa in eite hong hon khia taktak dinga, hih khuapi pen Assiria kumpipa khut sungah kipia lo ding hi,” ci-in Hezekiah in hong genna tawh na Topa uh muangkha kei un. </VERS>
            <VERS vnumber="16-17"> Hezekiah’ thu ngai kei un; bang hang hiam cih leh Assiria kumpipa in hih bangin ci hi: Kei tawh kilemna hong bawl unla kei kiangah hong pai un. Tua hileh kei hong pai-in, note’ gam tawh a kibang gam khat, an le leenggahzu gamah kong koih matengin note khempeuh in nomau’ leenggah ciat, nomau’ theigah ciat, na tuikhuk panun nomau tui ciat na ne ding uh hi. </VERS>
            <VERS vnumber="18"> Hezekiah in, “Topa in eite hong hon khia ding hi,” ci-in lam hong khialsak kha ding ahih ciangin kidawm un. Assiria kumpipa’ khut sung panin minam dangte’ pasian khatpeuh in ama gam hon khia zo ngei ahi hiam? </VERS>
            <VERS vnumber="19"> Hamath gam le Arpad gam pasian-te koi-ah om ahi hiam? Sefarvaim gam pasian-te koi-ah om ahi hiam? Amaute in ka khut sung panin Samaria hon khia zo ahi hiam? </VERS>
            <VERS vnumber="20"> Topa in ka khut sung panin Jerusalem khua a hotkhiat nadingin, hih gamte khempeuh’ pasian lakah kua in ka khut sung panin a gam uh hon khia zo ahi hiam?’ ci hi,” ci-in a gen hi.</VERS>
            <VERS vnumber="21"> Ahih hangin kumpipa in, “Dawng kei un,” ci-in thu pia khol ahih manin amaute daitakin om uh a, kam khat beek dawng lo uh hi. </VERS>
            <VERS vnumber="22"> Tua ciangin Hilkiah’ tapa ahi kumpi inn sung a sai Eliakim, lai-at Shebna le Asaf’ tapa ahi thuciamteh pa Joah in a puan uh balkekin Hezekiah kiangah pai uh a, a ulianpa’ thugen teng a va gen uh hi.</VERS>
        </CHAPTER>
        <CHAPTER cnumber="37">
            <VERS vnumber="1"> Kumpi Hezekiah in a zak ciangin dahin ama puante balkek a, Topa’ inn sungah a pai hi. </VERS>
            <VERS vnumber="2"> Tua ciangin amah in inn sung saipa Eliakim, lai-at pa Shebna le siampi khangham teng dahna limin puanhampi silh kawmin Amoz’ tapa kamsangpa Isaiah kiangah a sawl hi. </VERS>
            <VERS vnumber="3"> Amaute in Isaiah kiangah, “Hezekiah in, ‘Tuni pen lungkham ni, tai ngah ni, mindai ni ahi hi. Naungek a suah hun tung napi-in a hing khia zo lo nupi tawh i kibang hi. </VERS>
            <VERS vnumber="4"> A nungta Pasian a zahko dingin ama topa, Assiria kumpipa in a sawl a ulianpa’ thugente, Topa na Pasian in za henla, tua bang thu a gente gim pia tahen. Tua ahih ciangin a omlai i mite adingin thu ngen in,’ ci hi,” ci-in a gen uh hi.</VERS>
            <VERS vnumber="5"> Kumpi Hezekiah’ nasemte Isaiah kiangah a tun uh ciangin </VERS>
            <VERS vnumber="6"> Isaiah in amaute tungah, “Na topa uh kiangah, ‘Topa in hih bangin ci hi: Assiria kumpipa’ nasemte in keimah a hong simmawhna na zaksa uh thute hangin lau kei un. </VERS>
            <VERS vnumber="7"> En un, amah in kam lengsawn khat za-in ama gamah a ciahkikna ding lungsim ka guan dinga, ama gam sungah namsau tawh amah ka tuksak ding hi,’ ci-in gen un,” a ci hi.</VERS>
            <VERS vnumber="8"> Tua ciangin a ulianpa ciahkik a, Assiria kumpipa in Libnah khua a simna-ah a va pai hi. Bang hang hiam cih leh kumpipa in Lakhish khua a nusiat khitna thu za zo ahih manin tua lai a va zuan pah ahi hi. </VERS>
            <VERS vnumber="9"> Tu-in, Ethiopia kumpi Tirhakah in Assiria gam a sim dingin Egypt galkap honpi tawh a hong kuanna thu Assiria mite in a za uh hi. Hih thu a zak ciangin Assiria kumpipa in Hezekiah kiangah kamtaite sawl a, </VERS>
            <VERS vnumber="10"> “Judah kumpi Hezekiah kiangah hih bangin gen un: ‘Assiria kumpipa’ khut sungah Jerusalem kipia lo ding hi, ci-a thu hong ciam na suan Pasian’ khemsa-in om kei in. </VERS>
            <VERS vnumber="11"> En in, Assiria kumpite in gam khempeuh ah a bawlna, a suksiat mang khitna na za zo hi. Nang hong kisuaktasak tuan ding ahi hiam? </VERS>
            <VERS vnumber="12"> Ka pu ka pate un a suksiat minamte, Gozan minam, Haran minam, Rezef minamte le Telassar khua-a om Eden mite pen amau’ pasian-te in hon khia zo ahi hiam? </VERS>
            <VERS vnumber="13"> Hamath kumpipa, Arpad kumpipa, Sefarvaim khuapi kumpipa, Hena kumpipa ahih kei leh Ivvah kumpipate koi-ah om ahi hiam?’ va ci un,” ci-in a gen hi.</VERS>
            <VERS vnumber="14"> Hezekiah in kamtaite tung panin a lai puak uh sangin, a lai a sim hi. Topa’ inn-ah Hezekiah paito-in, Topa’ mai-ah a lai a zal hi. </VERS>
            <VERS vnumber="15"> Hezekiah in Topa’ tungah thu ngenin, </VERS>
            <VERS vnumber="16"> “Vanglian Topa, Israel-te’ Pasian, Kherub-te tunga a tupa aw, nangmah bek, leitung kumpi gam khempeuhte’ Pasian na hi hi. Nangmah in vantung le leitung na bawl khin hi.Ref </VERS>
            <VERS vnumber="17"> Topa aw, na bil hong ngat inla hong za in. Topa aw, na mit hak inla hong mu in. Sennakherib in a nungta Pasian a zahkona, hong khak hih thute khempeuh za in. </VERS>
            <VERS vnumber="18"> Topa aw, Assiria kumpite in mi khempeuh le a gam khempeuh susia mang khin taktak a, </VERS>
            <VERS vnumber="19"> amaute’ pasian-te pen meikhuk sungah paihsak khin hi. Bang hang hiam cih leh tuate pen pasian hi loin mite’ khut tawh a kibawl sing le suangte ahi uh hi. Tua ahih ciangin tuate kisusia hi. </VERS>
            <VERS vnumber="20"> Tua ahih ciangin Topa kote’ Pasian aw, nang bek Topa na hihna thu leitung kumpi gam khempeuh in a theih nadingin, tu-in ama khut sung panin kote hong hon khia in,” a ci hi.</VERS>
            <VERS vnumber="21"> Tua ahih ciangin Amoz’ tapa Isaiah in Hezekiah tungah thu puak a, “Israel-te’ Pasian, Topa in hih bangin ci hi: Nang in Assiria kumpipa Sennakherib tawh kisai thu, kei kiangah thu hong ngen khin na hih ciangin, </VERS>
            <VERS vnumber="22"> amah tawh kisai-in Topa’ thugen hih bang ahi hi:‘Sennakherib aw,Jerusalem mite innang hong simmawhinhong zahko uh hi.Jerusalem mite in na nungaha lu hong peisan lel uh hi.</VERS>
            <VERS vnumber="23"> Nang in kua zahko-inkua a simmawh na hi hiam?Nang in kua’ tungahna aw sangsakin kiphasak na hi hiam?Israel-te’ Siangtho Pa,kei’ tungah a hong tuaci na hi hi.</VERS>
            <VERS vnumber="24"> Nangmah inna nasem pa zangin Topa na zahko a,Lebanon mual dong pek,mual sangte tungahka leeng tampite tawhka pai khin hi.Taamtak sing a sang pente,taksing hoih pente ka phuk khin hi.A sang pen mun,tulak a thukpenna munah ka pai khin hi.</VERS>
            <VERS vnumber="25"> Tuikhuk to-in tui ka dawn a,Egypt luituite khempeuhka galkapte’ khenuai tawhka keusak hi, na ci hi. </VERS>
            <VERS vnumber="26-27"> “‘Sawt pek a kipanka ngaihsutsa ahih lamtakza ngei nai lo na hi hiam?Nang in khuapi muanhuaitesusia gawpinninbulomtang na suahsakna ding,a sunga teeng mite a thahatna uh bei-in,lungkia-in a ommawkna ding,amaute pen lolai-a omkungnote le lopa ngeekte,innkhum zangah a po,a khan khit ma-in a keutumlopate tawh a kibatna ding,tu-in ka tunsak ding thute pentanglai pek paninka ngaihsutsa thu ahi hi. </VERS>
            <VERS vnumber="28"> “‘Na omna mun,na vaksuk na vaktohna lekeima tungah na hehna ka thei hi.</VERS>
            <VERS vnumber="29"> Keima tungah nang hehin,na kiphatsakna thukeima tungaha thu hong tung ahih manin,na nakah sikkawi bulhin,na kam ah kamkaih hong bulhin,nong kuanna lampi lam mahahnang kong ciahkiksak ding hi,’ ci hi.</VERS>
            <VERS vnumber="30"> “Nang Hezekiah adingin hih in lim hong hi ding hi: Tu kumin anli pote na ne ding uh a, a kum nihna ciangin tua bangmahin a pote na ne leuleu ding uh hi. A kum thumna ciangin khai tuhin an na la ding uh a, leenggui suanin a gah na ne ding uh hi. </VERS>
            <VERS vnumber="31"> Tua ciangin, Judah minam sung panin a suaktalai mite in singkung bangin zung khasukkikin, gah na gahtokik ding uh hi. </VERS>
            <VERS vnumber="32"> Bang hang hiam cih leh a omlaite, Jerusalem pan ahi zongin a suakta teng, Zion Mual panin ahi zongin pai khia ding uh hi. Vanglian Topa’ deihluatna in hih thu hong tungsak ding hi.</VERS>
            <VERS vnumber="33"> “Tua ahih ciangin Assiria kumpipa tawh kisai-in Topa in hih bangin ci hi: Hih khuapi sungah amah hong pai lo dinga, thaltang zong lawn lo ding hi. Lum tawh hong pai lo dinga, galsimna ding panmun zong hong bawl lo ding hi. </VERS>
            <VERS vnumber="34"> Hong kuanna lampi mahah amah ciahkik dinga, hih khuapi sungah hong pai lo ding hi, Topa in ci hi. </VERS>
            <VERS vnumber="35"> Bang hang hiam cih leh keimah le ka nasem pa David ka khualna-in hih khuapi a suahtak nadingin ka hu ding hi,” a ci hi.</VERS>
            <VERS vnumber="36"> Tua ciangin Topa’ vantungmi kuan khia-in Assiria mite’ giahphual ah mihing tul za le tul sawmgiat le tulnga a that hi. Zingsangin mite a thawh ciangin hihte khempeuh misi luang bekbek na hi hi. </VERS>
            <VERS vnumber="37"> Tua ciangin Assiria kumpipa Sennakherib tai khia a, a inn-ah ciahin Nineveh khua-ah a teeng hi. </VERS>
            <VERS vnumber="38"> Amah in ama pasian Nisrok inn-ah bia-in a om laitakin, ama tate Adrammelek le Sharezer in namsau tawh amah that uh a, Ararat gamah a tai uh hi. Tua ciangin a tapa Esarhaddon in ama tangin a uk hi.</VERS>
        </CHAPTER>
        <CHAPTER cnumber="38">
            <VERS vnumber="1"> Tua hun laitakin Hezekiah a ci na-in si dektak hi. Amoz’ tapa, kamsang Isaiah ama kiangah hong pai-in, “Topa in hih bangin ci hi: Na inn sung thu ding vaihawm in; bang hang hiam cih leh nang na damkik zo kei dinga, na si ding hi, hong ci hi,” ci-in a gen hi.</VERS>
            <VERS vnumber="2"> Tua ciangin Hezekiah kawm lam nga-in Topa’ tungah thu ngen a, </VERS>
            <VERS vnumber="3"> “Topa aw, ka lungsim khempeuh le thuman tak tawh nangma mai-ah gamta-in, nangma muhna-ah a hoih nate ka sepna thu, tu-in nong phawk nadingin kong thum hi,” a ci hi. Hezekiah nakpitakin a kap hi. </VERS>
            <VERS vnumber="4"> Tua ciangin Isaiah tungah Topa’ thu hong tung a, </VERS>
            <VERS vnumber="5"> “Pai inla Hezekiah kiangah gen in. Topa, na pa David’ Pasian in hih bangin ci hi: Na thungetna ka za khin a, na khitui ka mu khin hi. Tua ahih ciangin na nuntakna kum sawm le kum nga kong piak beh ding hi. </VERS>
            <VERS vnumber="6"> Assiria kumpipa’ khut sung panin nang le khuapi kong hon khia dinga, hih khuapi ka hu ding hi, ci hi,” a ci hi.</VERS>
            <VERS vnumber="21"> Tua ciangin Isaiah in Hezekiah kiangah, “Theigah la sak inla, na damkik nadingin na meimate nuhsak in,” a ci hi. </VERS>
            <VERS vnumber="22"> Hezekiah in, “Topa’ inn-ah ka paitoh zawhna ding a kitheih nadingin bang lim om ahi hiam?” ci-in a dong hi.</VERS>
            <VERS vnumber="7"> Isaiah in, “Amah in hong ciamsa thu Topa in hong bawl nadingin, hih pen Topa’ tung panin nangma adingin lim ahi hi: </VERS>
            <VERS vnumber="8"> En in, Ahaz kumpipa’ ni-nai tungah nitum kuana liim pen kal sawm ka nungkiksak ding hi, ci hi,” a ci hi. Tua ahih ciangin a tum khinsa ni pen ni-nai tungah kal sawm a nungkik hi.</VERS>
            <VERS vnumber="9"> Judah kumpipa Hezekiah a ci na-in, a natna panin a damkik khit ciangin la phuakin a gelh lai in:</VERS>
            <VERS vnumber="10"> Ka hat saan laitakin a si ding ka hita a,ka hun omlai khempeuhLeinuai-ah a om dinginhong kiseh hita hi, ka ci hi.</VERS>
            <VERS vnumber="11"> A hingte’ gam sungahTopa ka mu nawn kei dinga,leitunga a teeng mite’ lakahmihing ka en nawn kei ding hi, ka ci hi.</VERS>
            <VERS vnumber="12"> Tuucingpa’ puanbuk banginka omna inn kibot khia-inkei kiang panin kila khia hi.Siamgante in a hial banginka nuntakna kihial khin a,amah in siambu paninkei hong at khia hi.Sun le zan tawntunggimna hong kithuaksak a,</VERS>
            <VERS vnumber="13"> zingsang donghuhna ngenin ka kiko hi.Humpinelkai banginamah in ka guh khempeuhhong kuaihtansak a,sun le zan tawntunggimna hong kithuaksak hi.</VERS>
            <VERS vnumber="14"> Phialphiah ahi a,gun vapi bangin ahi zonginka hamham a,vakhu bangin ka tautau hi.Vantung lam kong etetna-inka mitte a gim hi.Topa aw, kei hong kinengniam hi;keima lungmuanna hong hi ta in!</VERS>
            <VERS vnumber="15"> Ahih hangin keimah inbang gen thei ding ka hi hiam?Bang hang hiam cih lehamah in kei tungah hong gen khin a,a mahmah in hih thu hong bawl hi.Ka lung gim lua a,ka ihmu thei kei hi. </VERS>
            <VERS vnumber="16"> Topa aw, nang adinginkong nungta dinga,nang ading bekbekinkong nungta ding hi.Ka ci hong damsakkik inla,hong nungtasak in!</VERS>
            <VERS vnumber="17"> Gimna lianpi ka thuakna penkeima lungnopna hong suak ding hi.Lauhuaina khempeuh paninkei nong hon khia a,ka mawhna khempeuhna hong maisak hi.</VERS>
            <VERS vnumber="18"> Bang hang hiam cih lehLeinuai-ah a om mite innangma tungahlungdamna hong ko thei lo a,a sisa mite innang hong phat thei lo uh hi.Gum sunga a paisukte innangma thumannahong muang thei lo uh hi.</VERS>
            <VERS vnumber="19"> Tuni-in keima hong gamtat bangina hing mite bek in nang tungahlungdamna hong ko thei hi.Pate in tate tungahnangma thumanna gensawn uh hi.</VERS>
            <VERS vnumber="20"> Topa in kei hong hon dinga,Topa’ inn sungahi nuntak sung tawntungkhausai lasakna i tum ding hi.</VERS>
        </CHAPTER>
        <CHAPTER cnumber="39">
            <VERS vnumber="1"> Tua hun laitakin Baladan’ tapa, Babylon kumpi ahi Merodak-baladan in Hezekiah a ci na-in a damkikna thu za ahih manin ama kiangah laikhak le letsong tawh tangmite a sawl hi. </VERS>
            <VERS vnumber="2"> Hezekiah in amaute limtakin zin na do hi. Amah in ama dangka inn, ngun, kham, paknamtui, sathau manpha, a galvan koihna inn khempeuh le a vankoihna sunga a kimu theite khempeuh amaute a na lak hi. Ama inn sung hitaleh, ama gam sunga om khempeuh hitaleh Hezekiah in amaute a lah loh bangmah om lo hi.</VERS>
            <VERS vnumber="3"> Tua ciangin Kumpi Hezekiah kiangah kamsang Isaiah hong pai-in, “Hih mite in bang hong gen ahi uh hiam? Koi lai panin nang kiangah hong pai ahi uh hiam?” a ci hi. Hezekiah in, “Amaute, a gamlapi, Babylon gam panin kei kiangah a hong pai uh ahi hi,” a ci hi. </VERS>
            <VERS vnumber="4"> Amah in, “Amaute in na inn sungah bang teng mu ahi uh hiam?” a ci hi. Hezekiah in, “Amaute in ka innsunga a om khempeuh a vekin mu khin uh hi. Ka vankoihna innte sunga nate amau ka lah loh om lo hi,” ci-in a dawng hi.</VERS>
            <VERS vnumber="5"> Tua ciangin Isaiah in Hezekiah kiangah, “Vanglian Topa’ thu ngai in: </VERS>
            <VERS vnumber="6"> En in, na innsunga a omte khempeuh le na pu na pate in tuni donga a kholsate, Babylon-ah a kipuak ding ni hong tung ding hi; bangmah kinusia lo ding hi, Topa in ci hi. </VERS>
            <VERS vnumber="7"> Nang’ sung panin a suak, nangma tapate kimkhat kipaikhiatpih dinga, Babylon kumpipa’ inn sungah innsungmaang nasep kisemsak ding hi,” a ci hi.</VERS>
            <VERS vnumber="8"> Tua ciangin Hezekiah in Isaiah kiangah, “Nong gensa Topa’ thu a hoih ahi hi,” a ci hi. Bang hang hiam cih leh amah in, “Kei’ nuntak hun sungin nopna le lungmuanna om buang ding hi,” ci-in a ngaihsun hi.</VERS>
        </CHAPTER>
        <CHAPTER cnumber="40">
            <VERS vnumber="1"> Ka mite hehnem un,hehnem un, na Pasian un ci hi.</VERS>
            <VERS vnumber="2"> Dam takin Jerusalem mite hopih un.Amau’ gimna hun beita a,amau’ mawhna kimaisakin,amau’ khialhnate hanginTopa in a kicingin gim pia khinzo ta hi,ci-in amau tungah gen un. </VERS>
            <VERS vnumber="3"> Awging khat in,“Gamlakah Topa’ lampi sial unla,sehnel gam sungah i Pasian adinglam lianpi khat a tangin bawl un.</VERS>
            <VERS vnumber="4"> Kuam khempeuh kivuk dim dinga,mual liante le mual neutekitotam ding hi.A tamkim lo munte kitamkimsak dinga,suanghum omna muntekizalhtam ding hi.</VERS>
            <VERS vnumber="5"> Topa’ kam in gen khin ahih manin,Topa’ minthanna vanghong kilang dinga,mi khempeuh inmukhawm ding uh hi,” a ci hi. </VERS>
            <VERS vnumber="6"> Awging khat in, “Kiko in!” hong ci hi.Tua ciangin keimah in,“Bang thu kiko ding ka hi hiam?”ka ci hi.“Mi khempeuh, lopa bang hi a,ama hoihnate khempeuhgamlakah a om pak tawh kibang lel hi.</VERS>
            <VERS vnumber="7"> Topa’ hu in a mut cianginlopa vulin, pak a pulh hi.Mihingte lopa bang lel hi taktak hi.</VERS>
            <VERS vnumber="8"> Lopa vul a, pak a pulh hi.Ahih hangin Pasian’ thukho tawntung ding hi,” hong ci hi. </VERS>
            <VERS vnumber="9"> Jerusalem aw,mual sang dawnah kahto-inlungdamna thu kiko in.Zion aw, nakpitakin awng inla,lungdamna thu taangko in.Nakpi takin kiko inla, lau kei in.Judah gam khuapite tungah,“Na Pasian uh hong pai ta hi,”ci-in gen ta un. </VERS>
            <VERS vnumber="10"> Topa Pasian hong pai a,vangliatna tawh hong uk ding hi.Ama sep thamante hong pua a,a gualzawhna thamante hong masuan hi.</VERS>
            <VERS vnumber="11"> Amah in tuucingpa banginama tuuhonte an vak dinga,ama tuuhonte kaikhawmina ang sungah pua dinga,no ngek lai a neitedam takin a paipih ding hi.Israel-te’ Pasian Tehpih ding Om lo</VERS>
            <VERS vnumber="12"> Kua in ama khutkuak sungah tuite tehin,ama khap tawh vantung teh a,leitung leivui khempeuhlawh khat sungah guangin,pongkhaina tawh mual liante khai a,tawitehna tawhmual neute teh ahi hiam?</VERS>
            <VERS vnumber="13"> Kua in Topa’ sep ding teng gen a,thu lamlak pa banginkua in amah hilh ahi hiam?</VERS>
            <VERS vnumber="14"> Thu a kicingin a muh nadinginamah in kua dong ngei a,kua in amah lampi man hilhin,ama tungah thutheihna hilh a,thu theihtelna lampi lak ahi hiam? </VERS>
            <VERS vnumber="15"> En un, minamte penphelkhai khat panin tuimal themkhata taak khia tawh kibang a,tawitehna tungah a omleivui nengbaang bangin kingaihsun lel hi.Amah in tuikulhte penleivui them bangin tawmto lel hi.</VERS>
            <VERS vnumber="16"> I Topa biak nadinginLebanon sing kicing lo dinga,a ganhingte zongmeihal biak nadingin kicing lo ding hi.</VERS>
            <VERS vnumber="17"> Minam khempeuhte,ama mai-ah bangmah tham hi lo a,amaute pen bangmah a om lo le,a hawmguak sangin a tawm zaw-inamah in a ngaihsun hi. </VERS>
            <VERS vnumber="18"> Tua ahih ciangin Pasian penkua tawh tehkak dinga,amah pen bang lim tawhkibang ci ding na hi uh hiam?</VERS>
            <VERS vnumber="19"> Milim tawh tehtheih ding hi lo hi.Milim a bawlpa in sungin,khamseek pa khat intua milim kham tawh zut a,tua milim adinginngun khainiangte a sunsak hi.</VERS>
            <VERS vnumber="20"> Ngun le kham a nei zo lo mipa inbiakna-in a zat dingina muat lo ding sing teel a,a taang thei lo milim khatama adingin a bawlsak dinginkhutsiam mi khat a zong hi. </VERS>
            <VERS vnumber="21"> Note in thei nai lo a,za nai lo na hi uh hiam?A kipat cil-in note tungahhong kigen khin hi lo ahi hiam?Leitung a pian a kipanthei khinta hi lo na hi uh hiam?</VERS>
            <VERS vnumber="22"> Leitung a a teeng mitekauphe tawh kibang lel hi.Leitung kimkot tungah a tupa,vantungte puan bangin zalin,a sungah a om theih nadinginpuanbuk bangin a zal pa,</VERS>
            <VERS vnumber="23"> uliante a mawkna suaksakin,leitung ukte penbangmah lo a suaksakpa amah ahi hi.</VERS>
            <VERS vnumber="24"> Amaute pena gina-in kisuan lo a, a gina-in kivawh lo a,amau’ kungte in a gina-inlei sungah zung kha lo uh a,amah in a mut ciangin amaute vul a,huihpi in ham banginamaute a lenkhiatpih hi. </VERS>
            <VERS vnumber="25"> Tua ahih ciangin kei kua tawhhong genteh ding na hi uh hiam,Siangtho Pa in ci hi.</VERS>
            <VERS vnumber="26"> A sangna lam ento unla mu un.Kua in hihte piangsak ahi hiam?Amau’ honpite khat khatin piangsakin,a lian ama thahatna tawhamaute khempeuha minun a sampa ahi hi.Vangliatna-ah thahat ahih maninkhat beek pelhem lo hi. </VERS>
            <VERS vnumber="27"> “Topa’ kiang panin keima lampi kiliah a,keima Pasian in ka lungkhamnahong thudon lo hi,”Jakob aw, bang hangin ci a,Israel aw, bang hangintuaci pau na hi hiam?</VERS>
            <VERS vnumber="28"> Thei nai lo a, za nai lo na hi hiam?Topa pen tawntung Pasian hi a,leitung mong khempeuh donga Piangsak pa ahi hi.Amah gim lo a, zong tawl lo hi.Ama thu theihtelna kigen zo lo hi.</VERS>
            <VERS vnumber="29"> Amah in a gim mi tungahvangliatna pia a,thahatna a nei lo mia thahatna khangsak hi.</VERS>
            <VERS vnumber="30"> Khangnote nangawn gimin tawl dinga,khanglai mite a tha uh bei ding hi.</VERS>
            <VERS vnumber="31"> Ahih hangin Topa a muang mitea tha uh dimkik dinga,muvanlai bangin kha tawh leengto-in,amaute tai napi-un tawl lo ding uh a,amaute lam pai napi-ungim lo ding uh hi.</VERS>
        </CHAPTER>
        <CHAPTER cnumber="41">
            <VERS vnumber="1"> Tuipi gei-a om gamte aw,gamdai takin ka thu ngai un.Na mite uh a tha uh dimsak unla,amaute a nai-ah hong paisak un.Amaute in thugen theih nadinghun ngah ding uh hi.Thukhen zumah kei tawh kisi nu’ng. </VERS>
            <VERS vnumber="2"> A paina peuhah a gualzo,nisuahna panin a hong pai mipakua in hanthawn ahi hiam?Amah in ama khut sungah minam dangtepia khin ahih maninamah in kumpite tuancil hi.Amah in a namsau tawhamaute leivui bangin bawl a,ama thal tawhbuhkung leeng a bangsak hi.</VERS>
            <VERS vnumber="3"> Amah in amaute nawhdelh lua kisa-in,a khe in lei nangawn sik kha lo liang a,nuamtakin a paisuak hi.</VERS>
            <VERS vnumber="4"> A kipat cil a kipanina khangkhangin mite a sam,hih nasep semin a bawl kua ahi hiam?Keimah Topa in,a masa le a nunung ka hi a,kei pen Topa ka hi hi. </VERS>
            <VERS vnumber="5"> Tuipi gei-a om gamte inmu khinin a lau uh hi.Leimong dongin mite lau-in liing uh a,amaute in hong nai-in hong pai uh hi.</VERS>
            <VERS vnumber="6"> Mi khempeuh in a veengte ciat huh a,a sanggamte ciat kiangah,“Lau kei un,” a ci hi.</VERS>
            <VERS vnumber="7"> Khutsiam pa in khamseek pa hanthawnin,sek tawh milim a neel puah pa insekpi tawh a sat pa hanthawn a,sumtui a luanna uh,“Hoih hi,” a ci uh hi.A liing thei nawn lo dinginamaute in tua milimsiktukkilh tawh a khenkip uh hi. </VERS>
            <VERS vnumber="8"> Ahih hangin nang ka nasem pa Israel,ka lawm Abraham’ suanlekhak,ka hong teelsa Jakob aw,</VERS>
            <VERS vnumber="9"> leimong panin kong lakkhiat,leimong kiu a gamla pen mun paninka hong sapkhiat,“Nang pen ka nasem pa na hi a,nangmah kong teel khinzo a,nangmah kong nil khia kei hi,”ka hong cih pa aw,</VERS>
            <VERS vnumber="10"> nang hong ompih ka hih manin lau kei in.Na Pasian ka hih manin lungkia kei in.Nang hong thakhauhsakinkong huh dinga,nang hong huhinka hong hon khia ding hi.</VERS>
            <VERS vnumber="11"> Nangma tungah a heh mite khempeuhmaizumna kithuaksakinkikoihkhong ding hi.Nangmah hong dem mitea mawkna suakinsiatna thuak ding uh hi.</VERS>
            <VERS vnumber="12"> Nangmah hong langpangte na zon hanginamaute na mu nawn kei ding hi.Nangmah hong dote penbangmah hi het lo ding uh hi.</VERS>
            <VERS vnumber="13"> Bang hang hiam cih lehkeimah Topa na Pasian inna khut taklam ka len hi.“Lau kei in, nangmah kong huh ding hi,”nang tungah a hong ci pakeimah ka hi hi. </VERS>
            <VERS vnumber="14"> Lungno bang ahi lel Jakob,no Israel mite aw, lau kei un!Note kong huh ding hi, Topa in ci hi.Note hong honpa penIsrael-te’ Siangtho Pa ahi hi.</VERS>
            <VERS vnumber="15"> Note pen, a thak, a hiam,ha a nei buhcilna banginkong bawl ding hi.Note in mual liante cilinna suvui ding uh a,mual neute penansi bangin na gawizan ding uh hi.</VERS>
            <VERS vnumber="16"> Amaute na haih ding uh a,huih in amaute mut khia dinga,huihpi in amaute thehthang ding hi.Tua ciangin Topa’ hanginna lungdam ding uh a,Israel-te’ Siangtho Pa’ hanginna minthang ding uh hi. </VERS>
            <VERS vnumber="17"> Keima mite in tui duhin, tui zongin,a dang uh a taak cianginamau’ hong thungetna ka pia dinga,Israel-te’ Pasian keimah inamaute ka nusia kei ding hi.</VERS>
            <VERS vnumber="18"> Bangmah a om lohnaa sangna munte paningunte ka luangsak dinga,kuamte’ laizangahtuikhukte ka omsak ding hi.Sehnel gam penbualtui ka suaksak dinga,lei keuna mun penciktui ka suaksak ding hi.</VERS>
            <VERS vnumber="19"> Gamlakah taamtak sing,singkha sing, mui sing le oliv kungteka posak ding hi.Sehnel gam sungah taaksan sing,hiangpa sing le tak singka suan khawm ding hi.</VERS>
            <VERS vnumber="20"> Topa’ khut in hih nate bawl a,Israel-te’ Siangtho Pa inhih nate piangsak hi,ci-in mite in mu-in a theih nading,a thu ngaihsunina tel theih nading uh ahi hi.Topa in Pasian Man lote A Tona</VERS>
            <VERS vnumber="21"> Na thu uh sung un, Topa in ci hi.Na lahtel nop teng uh gen un,Jakob’ Kumpipa in ci hi.</VERS>
            <VERS vnumber="22"> Amaute in a thu uh hong paipih uh henla,a piang ding thu hong gen uh hen.Eite in i ngaihsut theih nading,a hong piang ding thu i theih nadingina beisa huna om nate bang teng hiamhong gen ta uh hen.Tua ahih kei leh zong,a hong piang ding thueite tungah hong gen ta uh hen.</VERS>
            <VERS vnumber="23"> Note pen pasian-te na hihna uhka theih nadinguntu khit ciangin a hong piang ding thutekote tungah hong gen un.Kote lungkia-in ka lau nadingunphatna ahi a, siatna ahi zonginkhat peuhpeuh hong bawl dih un.</VERS>
            <VERS vnumber="24"> A taktakin note bangmah na hi kei uh a,na nasepnate uh a mawkna ahi hi.Note a hong teelpa a etsathuai ahi hi. </VERS>
            <VERS vnumber="25"> Leilu lam gam paninmi khat ka hanthawn a,amah hong kuan khin hi.Nisuahna lam panin amah inka min hong lo ding hi.Beelseek pa in buan a cil bang,sum sunga a kisu gawp bangin,amah in gam uktetuancil gawp ding hi.</VERS>
            <VERS vnumber="26"> Eite in i theih nadingina kipat cil a kipan kua in hong gen khia a,“Amah man hi,” i cihtheih nadingina hun ma-in kua in gen ahi hiam?Kuamah in gen khia lo,kuamah in pulak lo a,kuamah in no’ thu za lo hi.</VERS>
            <VERS vnumber="27"> Topa ahi keimah inZion tungah hih thu ka pulak masa a,Jerusalem tungahlungdamna thu ka gen hi.</VERS>
            <VERS vnumber="28"> Ahih hangintua mun ka et ciangin kuamah om lo hi.Thu ka dot ciangin a hong dawng dingthulamlak amaute lakah om lo hi.</VERS>
            <VERS vnumber="29"> Amaute khempeuh zuaupi vive hi a,amau’ nasepnate a mawkna ahi hi.A kisung amau’ milimte penhuih hawmpi bang ahi uh hi.</VERS>
        </CHAPTER>
        <CHAPTER cnumber="42">
            <VERS vnumber="1"> Topa’ NasempaKeimah in ka huh, ka teel,ka lungkimna ka nasem pa en un.Ka kha tawh amah ka kidimsak a,amah in minam khempeuh tungahthuman tungsak ding hi.</VERS>
            <VERS vnumber="2"> Amah kiko loin,a aw zong sangsak lo dinga,kongzing lakah zongthu gen zakzak lo ding hi.</VERS>
            <VERS vnumber="3"> Amah in a zawngkhal mitedop bawl dinga,a cimawh mite tungah migi ding hi.Amah in thumanna tawhmi khempeuh tungah thutang thu sem khia ding hi.</VERS>
            <VERS vnumber="4"> Amah in leitungah thutang thua phuh khit matengin lungsi lo,lungkia lo ding hi.Tuipi gei-a om gamte inama thu ngak uh hi. </VERS>
            <VERS vnumber="5"> Vantungte piangsakin a zal,leitung phahin, a tung panina hong pai khia nate a piangsak,leitungah a om mite tungahhusanna pia-in,leitungah a paite khempeuhhusanna a guan Topa Pasian inhih bangin ci hi:</VERS>
            <VERS vnumber="6-7"> “Kei pen Topa ka hi a,thumanna tawh nangmah hong samin,ka khut tawh hong leninnang ka hong kem hi.Mittawte a vaksak ding,leinuai thong sung paninthongkiate a la khia ding,thong sung a mialna munaha tu mite a la khia ding,mite tungah thuciamna ahi ding,minam dangte tungahkhuavak ahi dinginnang ka hong koih khin hi. </VERS>
            <VERS vnumber="8"> “Kei pen Topa ka hi a,Topa pen keima min ahi hi.Pasian dang’ tungahkeima-a’ tawh a kibang minthannaka pia kei a,a kisui milimte zongkeimah hong kiphatnate pawlka ngahsak kei hi.</VERS>
            <VERS vnumber="9"> En un, hun beisa-a nate inhong khengta a,tu-in a thak nate kong gen hi.Tuate a hong pian khiat ma-innote tungah a thuteka hong gen khol hi,” a ci hi.Topa’ Hotkhiatna Lianpi Phatna</VERS>
            <VERS vnumber="10"> Topa’ tungah la thak sa unla,leimong panin amah phatna sa un!Tuipi le a sunga omte,tuipi gei-a om gamte lea tunga teeng mite aw, la sa un.</VERS>
            <VERS vnumber="11"> Sehnel gam le a khuapite,Kedar mite’ tenna khuaneutea aw uh sangkhaisak un.Sela gam a teeng mitelungdamna tawh la sasak unla,mual dawn panin amaute awngsak un.</VERS>
            <VERS vnumber="12"> Topa’ minthanna gensak unla,tuipi gei-a gamte-ahamah phatna gensak un.</VERS>
            <VERS vnumber="13"> Mi thahatpa bangin Topa kuan khia a,gal a do mipa banginama hehna sosak hi.Amah kiko-in nakpitakin awng khia a,ama hatna a galte tungah a lak hi. </VERS>
            <VERS vnumber="14"> Pasian in hih bangin ci hi:“Sauveipi sung bangmah hih loin ka om a,keimah le keimah kikhamcipinka om hithiat hi.Tu-in ahihleh numei nausuak ding banginka kikokhia dinga,ka kam ka-in ka tungnak ding hi.</VERS>
            <VERS vnumber="15"> Mual liante le mual neuteka susia dinga,a po khempeuh ka keusak ding hi.Gunte pen tuikulh ka suaksak dinga,bualtuite ka kangsak ding hi. </VERS>
            <VERS vnumber="16"> “Amau’ theih loh lampi-ahmittawte ka paipih dinga,amau’ theih ngei lohsul zuihpihin ka kha ding hi.Amau’ mai-ah khuamial penkhuavak suaksakin,a phokna muntea tamin ka bawl ding hi.Hihte pen keima hih ding nate hi a,tuate sem loin ka nusia kei ding hi.</VERS>
            <VERS vnumber="17"> A kisui milimte muangin,a kisung milimte kiangah,‘Note, komau’ pasian-te na hi uh hi,’a ci mite kinolh dinga,maizum mahmahin ki-omsak ding hi.Israel in Khalna tawh Phattuam Ngah lo</VERS>
            <VERS vnumber="18"> “Bilngongte aw, za un.Mittawte aw,na muh theih nadingun en un!</VERS>
            <VERS vnumber="19"> Ka nasem pa bangin kua a mit taw a,keima sawl ka kamtai pa banginkua a bil ngong ahi hiam?Keima thuciampih pa banginkua a mit taw a,Topa’ nasem pa banginkua a mit taw ahi hiam?</VERS>
            <VERS vnumber="20"> Israel in na tampi mu a,ahih hangin tuate encian lo hi.Ama bilte vang a, ahih hangin amah inkhua za lo hi,” a ci hi. </VERS>
            <VERS vnumber="21"> Topa pena hon khia nuam mahmah Pasian hi a,ama thuhilhnate limtakina kizuih ding a deih hi.</VERS>
            <VERS vnumber="22"> Ahih hanginama mite pen a kiluh, a kisut mite hi a,leihawm sungahamaute khempeuh kikhiasuk a,thonginn sungah kiseel hi.Amaute pen a hon ding a om lo,nek dingin a kiman ganhingsuak khin mang uh a,kuamah in, “Hong piakik in,”a cih loh vankinusiate a suak khinta uh hi. </VERS>
            <VERS vnumber="23"> Note lakah khat peuhpeuh inhih thu na ngai ding uh hiam?Tu a kipanin limtakinna ngai ding uh hiam?</VERS>
            <VERS vnumber="24"> Kua in a sut gawppa tungah Jakob pia a,a luh gawpte tungah Israel pia ahi hiam?Topa mahmah ina piak hi lo ahi hiam?Ama tungah eite i khial hi.Ama hong deih bangin i nungta kei a,ama hong thuhilhnate i mang kei hi.</VERS>
            <VERS vnumber="25"> Tua ahih ciangin amah inama hehna so leh galkidonateeite tungah hong tungsak hi.Israel mi khempeuh lakahama hehna mei bangin hong kuang a,ahih hangin eite inbangmah i thei kei hi.Tua bang i thuakna hangineite in bangmah i phawk thei tuan kei hi.</VERS>
        </CHAPTER>
        <CHAPTER cnumber="43">
            <VERS vnumber="1"> Ahih hangin Jakob aw,nangmah hong piangsak pa,Israel aw, nangmah hong bawlpa,Topa in tu-in hih bang ci hi:“Hong hon khia khin ka hih maninlau kei in.Na min tawh kong sam khinzo a,nang pen kei-a’ na hi hi.</VERS>
            <VERS vnumber="2"> Tuite na kantan cianginnang kong ompih dinga,gunte na kantan ciangintui in hong tuum lo ding hi.Mei kantanin na pai cianginna kaang kei dinga,meikuangte innang hong kaangtum lo ding hi.</VERS>
            <VERS vnumber="3"> Bang hang hiam cih lehkei pen Topa na Pasian,Israel-te’ Siangtho Pa,nangmah hong honpa ka hi hi.Nangmah tat nadingin Egypt ka pia a,nangmah khek nadinginEthiopia le Seba ka pia hi.</VERS>
            <VERS vnumber="4"> Nang pen keima mitah manpha-in,pahtakhuai-in,nangmah hong it ka hih maninnangma tangin mite ka pia a,na nuntakna khek nadinginmihingte ka pia hi.</VERS>
            <VERS vnumber="5"> Nang hong ompih ka hih maninlau kei in. “Nisuahna lam paninna suanlekhakte kong paipih dinga,nitumna lam paninna mite kong kaikhawm ding hi.</VERS>
            <VERS vnumber="6-7"> Keimah in leilu lam kiangah,‘Pia khia in,’leitaw lam kiangah,‘Len nawn kei in;keima piansak ka bawlsa,keima minthan nadingin ka piansak,keima min tawh a kilote khempeuh ahi,ka tapate a gamlapi panin,ka tanute leimong paninhong paipih un,’ ka ci ding hi,” a ci hi. </VERS>
            <VERS vnumber="8"> Mit nei napi-in a mit a tawte,bil nei napi-in a bil a ngongte,hong pai khiatpih un.</VERS>
            <VERS vnumber="9"> Minamte khempeuhkikaikhawmsak unla,mihingte kikhawmsak un.Amaute’ lak paninkua in hih thu hong gen khia thei-in,a beisa huna natekua in laktel thei ahi hiam?Amau’ dikna a langsak dingina tecite uh hong paipihsak unla,amaute a thu zasakin,man mah hi, cisak un. </VERS>
            <VERS vnumber="10"> “Note pen keima teci na hi uh hi,”Topa in ci a,“Kei pen Amah ka hihna thu,nangmah in thei-inkeimah nong upna ding,nong theihtel nadinginkong teelsa ka nasem pa na hi hi.Kei’ ma-in pasian om lo a,kei’ khitah zong kuamah om lo ding hi. </VERS>
            <VERS vnumber="11"> “Kei, keimah pen Topa ka hi a,kei sim loh honpa dang om lo hi.</VERS>
            <VERS vnumber="12"> Note lakah pasian dang a om ma-inhon khia-in, pulakin, ka gen khol hi.Tua ahih ciangin note penkeima teci na hi uh hi,”Topa in ci hi.</VERS>
            <VERS vnumber="13"> “Kei pen Pasian ka hi a,a kipat cil a kipanin zong kei penAmah ka hi hi.Keima khut sung panina la khia zo kuamah om lo hi.Keima sepnate, a kua inhong khaktan zo ding ahi hiam?” a ci hi. </VERS>
            <VERS vnumber="14"> Israel-te’ Siangtho Pa,note a hong hon Topa in hih bangin ci hi:“Note’ hangin Babylon-ah galkapte puakin,khua kongpi sikzawl khempeuhka kuaitan dinga,Khaldea mite’ kikona pentauna awging ka suaksak ding hi.</VERS>
            <VERS vnumber="15"> Kei pen Topa, note’ Siangtho Pa,Israel a Piangsak pa,note’ Kumpi ka hi hi,” ci hi. </VERS>
            <VERS vnumber="16-17"> Tuipi sungah lampi bawlin,tui lianpi sungah pai nading sul bawl a,leeng le sakolte, galkapte le galhangteEgypt gam pan pai khiatpihin,a tho thei nawn lo dinginamaute a lumcipsak,amaute penmeivak khau kisumit bangina mitsak Topa in hih bangin ci hi: </VERS>
            <VERS vnumber="18"> “Masa lama nate ciamteh kei unla,a beisa hun nate ngaihsun kei un.</VERS>
            <VERS vnumber="19"> Tu-in a thak na khat ka bawl a,tu-in hong piang khia hi.Note in thei lo na hi uh hiam?Gamlakah lam lianpi khat ka bawl dinga,sehnel gam sungahgunte ka luangsak ding hi.</VERS>
            <VERS vnumber="20-21"> Gamsate, ngiate le vasa-kalaohte inkei hong pahtawi ding uh hi.Bang hang hiam cih lehkeima adingin ka piansak mite inkeimah hong phatnaa genkhiat theih nadingun,keima teel mite’ dawn dingingamlakah tui pia-in,sehnel gam sungah gun ka luangsak hi. </VERS>
            <VERS vnumber="22"> “Ahih hangin Jakob aw,ka min nong lo kei hi.Israel aw, kei nong cimtak hi.</VERS>
            <VERS vnumber="23"> Meihal biak nadinginkei kiangah na tuu nong paipih kei a,biakpiakna tawhkei nong pahtawi kei hi.Piakna tawhnang kong vangiksak nai kei a,paknamtui piakna tawhkong gimsak nai kei hi.</VERS>
            <VERS vnumber="24"> Kei adingin paknamtuinong leisak nai kei a,nangmah in biakna sa a thaute tawhnong taisak nai kei hi.Ahih hangin nang in na khialhna tawhkei tungah vangik nong suan khin a,na mawhna tawhkei nong gimsak khin hi.</VERS>
            <VERS vnumber="25"> Na thupalsatnatehong paihkhiatsak pa pen keimah ka hi a,kei ka hih maninna khialhnate ka ciamteh kei ding hi. </VERS>
            <VERS vnumber="26"> “Thuman na hihna hong laktel inla,thu kikum khawm ni.Na dikna a kilat nadinginna thu hong sung khia in.</VERS>
            <VERS vnumber="27"> Na pu na pa masate uh na khial uh a,na makaite uh zongkei tungah hong khial uh hi.</VERS>
            <VERS vnumber="28"> Na uliante un ka biakinnmindaisak uh ahih maninIsrael tungah siatna ka tungsak a,Jakob ka mindaisak hi,” a ci hi.</VERS>
        </CHAPTER>
        <CHAPTER cnumber="44">
            <VERS vnumber="1"> Topa in, “Ka nasem pa Jakob aw,ka teelsa Israel aw, tu-in za in.</VERS>
            <VERS vnumber="2"> Nangmah a hong bawl,gil sung panin nang a hong piangsak,nang a hong huh dingTopa in hih bangin ci hi:Ka nasem pa Jakob aw,ka teelsa Israel aw, lau kei in. </VERS>
            <VERS vnumber="3"> “Bang hang hiam cih leha dangtak leitang tungahtui ka sung dinga,lei keu tungahluitui ka luangsak ding hi.Na suanlekhakte tungahka kha ka sung dinga,na tu na tate tungahka thupha ka pia ding hi.</VERS>
            <VERS vnumber="4"> Amaute pentui sung panin a po khia,luitui luang gei-ah a om,gialhek kungte bangin po khia ding uh hi. </VERS>
            <VERS vnumber="5"> “Khat in, ‘Kei pen Topa ka hi hi,’ ci-in,adang khat in Jakob min tawhama min lo dinga,adang khat leuleu in,‘Topa-a’, ci-in ama khut tungah gelhin,Israel min tawh a mahmahkinophuah ding hi,” ci hi. </VERS>
            <VERS vnumber="6"> Topa, Israel Kumpipa le amah Tan pa,Vanglian Topa in hih bangin gen a,“Kei pen a masa pen lea nunung pen ka hi hi.Kei sim loh pasian dang om lo hi.</VERS>
            <VERS vnumber="7"> Kua pen kei tawh kibang ahi hiam?Amah gensakin pulaksak unla,keima mai-ah gensak un.A hong tung ding nate thutanglai pek paninkua in thangko ahi hiam?Hong tung ding nate thuamaute gensak dih un.</VERS>
            <VERS vnumber="8"> Lau kei unla, kihta kei un.Tanglai pek paninnote kiangah hong geninhong pulak khin hi lo ka hi hiam?Note khempeuhkeima teci na hi uh hi.Kei sim loh pasian dang om ahi hiam?Suangpi dang om lo hi.Khat beek ka thei kei hi,” a ci hi.Milim Biak A Haihuaina</VERS>
            <VERS vnumber="9"> Milim a bawl mite khempeuh a mawkna hi a, amau’ deih milimte in phattuamna piangsak lo hi. Milim a biate in khua mu thei loin, thu theithei lo a, amaute in maizumna a thuak uh hi. </VERS>
            <VERS vnumber="10"> Bangmahin a kimang lo pasian kua in bawl a, milim kua in sung ahi hiam? </VERS>
            <VERS vnumber="11"> Milim a bia mite khempeuh in maizumna ngah ding uh hi. Milim a bawl khutsiamte pen mi hilel uh hi. Amaute khempeuh kikhawm sakin dingsak un. Amaute nakpitakin kilausak dinga, a vekpi-un maizumin kikoih khawm ding hi.</VERS>
            <VERS vnumber="12"> Sikseekpa in seekin hol tawh na sem hi. Amah in sek tawh seekin a thahat a khut tawh a sat hi. Amah a gil kialin a tha zaw a, dangtakin a gim hi.</VERS>
            <VERS vnumber="13"> Sing nasep khutsiampa in khau khungin laikung tawh a ciamteh hi. Amah in singnawtna tawh nawt a, laikung tawh a kualin a ciamteh hi. Amah in, inn sungah a teeng ding mihing melhoih lim khat bangin mihing limin a bawl hi. </VERS>
            <VERS vnumber="14"> Amah in taamtak singkungte a phuk hi. Tua ahih kei leh sesing kung khat ahi a, tawsaw kung khat ahi zongin teng khia a, gamlak singte lakah khangsakin golsak hi. Amah in taamtak kung khat suan a, guah in khangsak hi. </VERS>
            <VERS vnumber="15"> Tua ciangin tua kung pen mi khat adingin mei sing a suak hi. Amah in tua sing kimkhat la-in khua lum nadingin mei-in cih a, amah in mei tawhin moh a em hi. Amah in pasian khat zong bawlin bia a, amah in milim khat bawlin tua milim mai-ah a kun hi. </VERS>
            <VERS vnumber="16"> Amah in a sing kimkhat meikhukah cih hi. Adang kimkhat tawh an ne a, amah in sa hangin a gil vah hi. Amah in mei awi-in, “Ah, ka khua lumta, mei mu khin ing,” ci hi. </VERS>
            <VERS vnumber="17"> Amah in a vallai teng, ama milim pasian khatin a bawl hi. Tua milim mai-ah kunin a bia hi. Amah in tua milim tungah thu ngen a, “Nang pen keima pasian na hih ciangin kei hong hon khia in,” ci hi.</VERS>
            <VERS vnumber="18"> Amaute in bangmah thei lo a, amaute in bangmah khentel thei lo uh hi. Bang hang hiam cih leh amaute in bangmah a muh theih loh nadingun amah in a mit uh humsakin, bangmah a theih loh nadingun a lungsim uh khaksak hi. </VERS>
            <VERS vnumber="19"> A kimkhat meikhukah cihin, a aam tungah moh zong ka em a, sa hangin ka ne khinzo hi. A omlai teng a kihhuai-in bawl buang ding ka hi hiam? Sing bek khat mai-ah kun buang ding ka hi hiam, a ci ding, thu a ngaihsun, theihna le thumuhna a nei khat beek om lo hi.</VERS>
            <VERS vnumber="20"> Amah pen vut a nete tawh kibang lel hi. A lungsim haina in amah lam pialpih khin a, amah le amah kihon khia thei loin, “Ka khut sungah ka tawi milim pen a zumhuai hi lo ahi hiam?” cih zong phawk thei lo hi.Topa, Israel A Honpa</VERS>
            <VERS vnumber="21"> Jakob aw, hih thu phawk in.Israel aw, ka nasem pa na hi hi.Nang kong bawl a,nang pen keima nasem na hi hi.Israel aw, nangkong mangngilh kei ding hi.</VERS>
            <VERS vnumber="22"> Na thupalsatnate meiipi banginna khialhnate meii lum banginka phiat khia khinzo hi.Hong hon khia khin ka hih maninkei kiangah hong ciahkik in. </VERS>
            <VERS vnumber="23"> Vantungte aw, Topa intua thu sem khin ahih manin la sa un.Lei thuknate aw, awng un.Mualte aw, la sa-in awng khia un.Tulak le a sunga omsing khempeuh aw, awng un.Bang hang hiam cih lehTopa in Jakob hon khia khin a,Israel sungahamah kiminthangsak ding hi. </VERS>
            <VERS vnumber="24"> Gil sung paninnangmah a hong piangsak,nangmah hong Honpa,Topa in hih bangin ci hi:“Keimah in na khempeuh bawlin,keimah guak in vantungte zalin,kuama seppih lohin leitung ka zal hi.</VERS>
            <VERS vnumber="25"> Zuau thugente’hilhkholhna limte a siasak pa,aisante pen mihai a suaksak pa,mipilte lehheikikin,amau’ thutheihte haina a suaksak pa;</VERS>
            <VERS vnumber="26"> a nasem pa’ thu kipsakin,a kamtaite’ thugente a sem pa,‘Jerusalem khua-ah mi teengin,Judah khuapite kilamkik dinga,a kisia khuateka lamkik ding hi,’ a ci pa;</VERS>
            <VERS vnumber="27"> tui thukpi kiangah,‘Keu in;na gunte ka keusak ding hi,’ a ci pa;</VERS>
            <VERS vnumber="28"> ‘Sairas kumpipa pen ka tuucingpa hi a,ka deihna teng tungsak ding hi,’ a ci pa;‘Jerusalem kilamkik dinga,’biakinn pen,‘Na bulpi kiphutkik ding hi,’a ci Topa ka hi hi,” a ci hi.</VERS>
        </CHAPTER>
        <CHAPTER cnumber="45">
            <VERS vnumber="1"> Kulhkongpi sungaha lut theih nadinginama mai-ahkongkhakte a honsak ding,kumpite’ vangliatnatea lakkhiatsak ding,ama mai-ah minam dangtea zawhsak dingin,a taklam khutin a let,a sathau nilh pa Sairas tungahTopa in hih bangin ci hi:</VERS>
            <VERS vnumber="2-3"> “Nangma min tawhnang a hong sampa penIsrael Pasian, Topa,keimah ka hihna thu na theih nadingin,nangma mai-ah kei pai-inmualte zalhmai-in,sumngo kongkhakte satzanina sikzawlte ka sattan dinga,a mialna mun sunga om sum kikoihte,mun simthama sum kiseelte,nangma tungah kong pia ding hi.</VERS>
            <VERS vnumber="4"> Ka nasem pa Jakob, ka teelsa Israelka ngaihsutna-innang pen na minin kong sam a,nong theih loh hanginmin thak kong phuak hi. </VERS>
            <VERS vnumber="5-6"> “Kei pen Topa ka hi hi.Kuamah dang om lo a, keimah sim lohPasian dang om lo hi.Nisuahna lam pan hitaleh,nitumna lam pan hitaleh,kei sim loh adang a om lohna thumite in a theih nadingin,nong theih loh hangina kisam thahatna nang ka hong guan hi.Kei pen Topa ka hi a,adang kuamah om lo hi.</VERS>
            <VERS vnumber="7"> Keimah in khuavak lekhuamial piangsakin,a pha nate lea sia nate ka piangsak a,hih nate khempeuh a bawlpa,keimah Topa ka hi hi,” a ci hi.Topa, A Piangsak pa</VERS>
            <VERS vnumber="8"> Vantungte aw,tunglam panin thuman zusak unla,vantungte in thumanna buasuk ta un.Hotkhiatna a po khiat theih nadinginleitang kihongsak unla,thumanna zong po khia tosak un.Keimah Topa inhih thu ka bawl khinzo hi. </VERS>
            <VERS vnumber="9"> Amah a Bawlpa tawh a kido mipa,beelseek pa tawh a kilehdo leibeel ingimna ngah tahen!Tungman in amah a sek pa kiangah,“Nang in bang bawl na hi hiam,na na bawl in khutlet nei lo hi,” ci-ina thu sel ngam ahi hiam?</VERS>
            <VERS vnumber="10"> A pa kiangah, “Nangmah inkua piangsak na hi hiam?”a ci pa hitaleh,a nu kiangah, “Nang in nausuak dinginkua gimpih na hi hiam?”a ci pa in gimna ngah tahen!</VERS>
            <VERS vnumber="11"> Amah a Bawlpa, Israel-te’ Siangtho Pa,Topa in hih bangin ci hi:“Nang in keima tate’ thu hong dongin,ka khut tawh ka bawlsa tawh kisaite-ahthu hong pia ding na hi hiam?</VERS>
            <VERS vnumber="12"> Keimah in leitung ka bawl a,tua tungah mi ka piangsak hi.Keima khut in vantungte zal a,keimah invantung na honpite khempeuhthu ka pia hi.</VERS>
            <VERS vnumber="13"> Thu a manin a sem dinginamah khua ka phawksak a,keimah in ama lampi khempeuhka mamsak ding hi.Amah in nasep thaman ahi a,letsong ahi zongin ngaihsun loinkeima khuapi lam dinga,salin a om ka mite a khah khia ding hi,”Vanglian Topa in ci hi. </VERS>
            <VERS vnumber="14"> Topa in Israel tungah,“Egypt’ hauhna leEthiopia sumbuk vante lea tun a sang Seba mitenangma kiangah hong pai-innangma a’ hong hi ding uh a,amaute in nang hong zui ding uh hi.Amaute sikkhau kibulhsa-inhong pai ding uh a,nangma kiangah hong kun ding uh hi.Amaute in nangma kiangahthumna hong bawl ding uh a,‘Nangmah bek tawh Pasian omkhawm a,kuamah dang om loin, amah sim lohpasian dang om lo hi,’hong ci ding uh hi.</VERS>
            <VERS vnumber="15"> A taktakin, Israel-te’ Pasian, Honpa pen,a mahmah a bucip Pasian ahi hi.</VERS>
            <VERS vnumber="16"> Milim a bawl mite khempeuh inmaizumna thuakincih nading thei loin om ding uh hi.</VERS>
            <VERS vnumber="17"> Ahih hanginTopa in Israel-te hon khia hi.A tawntungin gualzo ding uh a,cikmah hunin maizumnathuak ngei lo ding uh hi,” a ci hi. </VERS>
            <VERS vnumber="18"> Vantungte a piangsak pa(amah Pasian!)Leitung piangsakin a bawl pa(a kipsak pa;a awngthawl dingin bawl loin,ten nadingin leitung a piangsak pa!)Topa in hih bangin ci hi:“Kei pen Topa ka hi a,kuamah dang om lo hi.</VERS>
            <VERS vnumber="19"> Keimah in mun simtham,khuamialna gam sungah thu ka gen kei hi.Jakob suanlekhakte tungah,‘A awngthawl mun sungahkei hong zong un,’ ka ci kei hi.Keimah Topa inthuman ka gen a,a man nate ka pulak hi.Babylon Milimte le Topa</VERS>
            <VERS vnumber="20"> “Minamte sung panin a suaktalai note aw,nomau kikaikhawminhong pai unla, hong nai un!Sing milim a pua kawikawi mite intheihna nei lo uh a,a hon khia thei lo pasian tungahthu ngenngen uh hi.</VERS>
            <VERS vnumber="21"> Na thu uh sung unla, hong gen un.Na thu uh kikum khawm un!Hih thu sawtpekin kua in gen ahi hiam?Tanglai-in kua in pulak ahi hiam?Keimah Topa hi lo ka hi hiam?Thuman Pasian le Honpa ahi,kei sim loh pasian dang om lo a,kei sim loh kuamah dang om lo hi. </VERS>
            <VERS vnumber="22"> “Leitung mi khempeuhte aw,kei lamah hong kihei unlahotkhiatna ngah un!Bang hang hiam cih lehkei pen Pasian ka hi a,kuamah dang om lo hi.</VERS>
            <VERS vnumber="23"> Kei mahmah ka kiciam khin a,a kikhelkik ngei nawn lo dingthukip hih bang ahi hi:‘Keima mai-ah mi khempeuhhong khukdin dinga,keima tungah thuman dinghong kiciam ding hi,’ cihna,kei’ kamsung paninthumanna tawh pusuakkhia khinzo hi.</VERS>
            <VERS vnumber="24"> Topa’ hang bekin gualzawhna lethahatna kingah hi, hong kici ding hi.Kei hong mudahte khempeuhmindai-in maizum ding uh hi.</VERS>
            <VERS vnumber="25"> Israel suanlekhakte khempeuh,Topa’ hangin gualzo-in a kisial ding uh hi.</VERS>
        </CHAPTER>
        <CHAPTER cnumber="46">
            <VERS vnumber="1"> “Bel pasian puksukin,Nebo pasian kunsuk a,tua milimte penganhing le bawngte tungah kipua hi.Note’ puak hih nate pena gim mahmah ganhingte tungaha kisuan vangik banginnote tungah hong gik hi.</VERS>
            <VERS vnumber="2"> Amaute kunin,amaute puksuk khawm uh a,amaute in vangik pengsak thei lo uh a,amaute mahmah zonggalte’ matna sungah tung uh hi. </VERS>
            <VERS vnumber="3"> “Na suah a kipan kong tawi,gil sung pan a kong puak,Jakob innkuan, Israel innkuana suakta laite khempeuh aw,keima thu hong ngai un.</VERS>
            <VERS vnumber="4"> Na teek dongun kei pen Amah ka hi a,na sam uh a kan’ hun donginnote kong kem ding hi.Ka hong bawlkhin a, ka hong don ding hi.Keimah in hong tawi-inka hong hon khia ding hi. </VERS>
            <VERS vnumber="5"> “Note in kei, kua tawh hong kibangsakinkua tawh hong kikimsak dinga,ka kibatpih dingin a kua tawhhong enteh ding na hi uh hiam?</VERS>
            <VERS vnumber="6"> Sumbawm panin khamte uang zatintawitehna tawh ngunte a teh khiate inkham seekpa cial uh a,amah in tua nate penpasian-in a seeksak hi.Tua ciangin amaute kunintua milim a bia uh hi.</VERS>
            <VERS vnumber="7"> Amaute in tua pasian pena liangko tung uhah ngato-in pua uh a,ama omna ding munah a koih uh hi.Tua a koihna-ah a milim om niloh hi.Ama omna panin kin khia thei lo hi.Mi khatpeuh in amah samlehamah in dawng thei lo a,ama lungkhamna panin zonga hon khia thei kei hi. </VERS>
            <VERS vnumber="8"> “Thu a palsat mite aw,hih thu phawkin ngaihsun unla,lungngai pha un.</VERS>
            <VERS vnumber="9"> Hun lui thute phawk un;bang hang hiam cih lehkei pen Pasian ka hi a, adang om lo hi.Kei pen Pasian ka hi a,kei tawh a kibang adang om lo hi.</VERS>
            <VERS vnumber="10"> A kipat cil-ina tawpna ding thu ka pulak a,tanglai pek panina piang nai lo nate genin,‘Ka thugen kip dinga,ka ngimna khempeuhka tungsak ding hi,’ ka ci hi.</VERS>
            <VERS vnumber="11"> Nisuahna gam paninsasialne vasa khat samin,keima thu a sem khia dingingamlapi panin mi khat ka sam hi.Thu ka gen khin a, ka tungsak ding hi.Ka geel khin a, ka sem ding hi. </VERS>
            <VERS vnumber="12"> “Suahtakna ding haksa mahmah ding hi,a ci lungsim khauh mite aw,ka thu ngai un:</VERS>
            <VERS vnumber="13"> Suahtakna ding hunka hong tungsak ta a, gamla nawn lo hi.Ka hong hotkhiat ding hunzekai nawn lo ding hi.Keima minthanna ahi Israel adinginJerusalem ka hon khia ding hi,” a ci hi.</VERS>
        </CHAPTER>
        <CHAPTER cnumber="47">
            <VERS vnumber="1"> Nungak a bang Babylon aw,hong paisuk inla, leivui lakah tu in.Nungak a bang Khaldea aw,tokhom om lohna leilakah hong tusuk in!Bang hang hiam cih lehnang pen a moi milmel, a ngeek dikdek,hong kici nawn lo ding hi.</VERS>
            <VERS vnumber="2"> An gawina suangte hei inla, an gawi in.Na kikhuhna puan la khia inla,na nik na puan suahin gunte kantan in.</VERS>
            <VERS vnumber="3"> Na seelsim teng kilang dinga,na zumhuaina teng kimu ding hi.Keimah in kong thukkik dinga,kuamah ka zah kei ding hi. </VERS>
            <VERS vnumber="4"> Israel-te’ Siangtho Pa ineite hong suaktasak a,ama min pen Vanglian Topa ahi hi. </VERS>
            <VERS vnumber="5"> Babylon aw, gamdai takin tu inla,khuamialna sungah pai in;bang hang hiam cih leh nang penkumpi gamte’ tonu,hong kici nawn lo ding hi.</VERS>
            <VERS vnumber="6"> Ka mite tungah ka heh a,ka luah gamh ka ninsak hi.Nangma khut sungah amaute kong pia a,nangmah inamaute na hehpih bawl kei hi.A khangham mite nangawnna ngong bawl mahmah hi.</VERS>
            <VERS vnumber="7"> Nangmah in, “Tonuka hi tawntung ding hi,” ci na hih maninhih thute na lungsimah koih loin,a thumongte zong na phawkkha kei hi. </VERS>
            <VERS vnumber="8"> Tua ahih ciangin tu-in, a nuam bek a ut,lungmuang takin a tu hithiat,na lungsimah, “Keimah hi’ng,kei sim loh midang om kei;meigongin om ngei kei ning,ta-khuai cih zong sin kei ning,”a ci khuapi aw, hih thu za in:</VERS>
            <VERS vnumber="9"> Aisan siamnate le mibum siamnavang lianpi na neih hanginta khuaisuahna le meigonna,hih thu nihte thakhat thu-inni khat sungin a kicing takinnangma tungah hong tung veve ding hi. </VERS>
            <VERS vnumber="10"> Na gitlohna-ah nang na lungmuang a,“Kuamah inkei hong mu kei hi,” na ci hi.Na pilna le na theihnate inlam hong pialsak a,na lungsim sungah, “Keimah hi’ng,kei sim loh midang om kei,” na ci hi.</VERS>
            <VERS vnumber="11"> Ahih hangin nangmah inna beisak theih loh lungkhamnana tungah hong tung dinga,nangmah in maisakna na ngah theih lohgimna nang tungah hong tung ding hi.A thu na theih hetloh siatnana tungah hong tungvat ding hi.</VERS>
            <VERS vnumber="12"> Na neulai a kipan na sep na mibumna lena aisannate ah kiptakin om in.Phattuamna na ngah kha dinga,mite na lausak zo kha ding hi.</VERS>
            <VERS vnumber="13"> Nang tungah a hong kilakthu tampite hangin na gim hi.Vantungte a sehin khenin,aksite en a, khadet siminnang tunga thupiang dinga hong gen khol mitetu-in dingsak inla,nangmah kihonsak in. </VERS>
            <VERS vnumber="14"> En in, amaute penbuhkung tawh kibang uh a,mei in amaute kaangtum hi.Meikuang’ vangliatna paninamau le amau kihontawm thei lo uh hi.Hih pen khua lumna ding mei-am hi lo a,awi ding mei zong hi lo hi.</VERS>
            <VERS vnumber="15"> Nang tawh na a semkhawm,na neu lai a kipan nang tawhna a semkhawmte tungahhih thute hong tung ding hi.Amaute penamau’ tum ciatah zauvak uh a,nang a hong hon ding kuamah om lo hi.</VERS>
        </CHAPTER>
        <CHAPTER cnumber="48">
            <VERS vnumber="1"> Israel min tawh a kilo,Judah sung panin a piang khia,Topa’ min tawh thu ciam napi-in,thuman thutak tawhIsrael Pasian a pulak loJakob innkuan aw, hih thu ngai un.</VERS>
            <VERS vnumber="2"> Note tua bang hinapi-in,khuapi siangtho sungaha teeng mite ihi a,Israel Pasian i muang hi.Ama min pen Vanglian Topa ahi hi,ci-in kisaktheihna-inna nei zaw lai uh hi.</VERS>
            <VERS vnumber="3"> A masa lama nate thu tanglai-in ka gen a,keima kam panin tuate ging khia-inka kitheithangsak hi.Tua ciangin thakhat thu-inkeimah in ka sem a, a hong piang hi.</VERS>
            <VERS vnumber="4"> Note pen paupeenginna ngawng uh sik thagui bang hi a,na thatang uh sumngo bangin a saknathei khin ka hih manin,</VERS>
            <VERS vnumber="5"> note in, “Ka milim un hihte bawl a,a kisui ka milim uh lea kisung ka milim un thu pia hi,”na cihtheih loh nadingun tanglai a kipaninnote tungah hih thute kong gen a,tuate hong pian ma-innote tungah kong zasak khol hi. </VERS>
            <VERS vnumber="6"> Ka gensa thu khempeuhhong tungta ahih manin,na gennate a man hi,na hong cih ding uh hita hi.Tu a kipanin na a thakte,na theih ngei loh uhhong tung ding a ki-im natekong gen ding hi.</VERS>
            <VERS vnumber="7"> Hihte pen tuhunin a piangsak ka hi a,a beisa hunah hih bang piang nai lo hi.A piang khinsa thu hileh,ka theihsa uh thu hi, na ci kha ding uh hi.</VERS>
            <VERS vnumber="8"> Note pen muantheih ding na hihlohna uh,na suah tung uh a kipanmi lehdo thei na hihna uhka hong thei hi.Tua ahih manin hih thutena za ngei kei uh a,zong na thei ngei kei uh hi. </VERS>
            <VERS vnumber="9"> Note khempeuhkong suksiat khak loh nadinginka min ka ngaihsutna tawhka hehna diahin,keimah hong kiphatna ka ngaihsutna-innote tungah ka ki-ip hi.</VERS>
            <VERS vnumber="10"> Meikhuk sungahngun a kisiansak bangingimna meikhuk sungahnote kong ze-et hi.Ahi zongin notebangmahin a kimang lo na hihna uhhong kimu khin hi.</VERS>
            <VERS vnumber="11"> Keimah ka kikhualna,keimah ka kingaihsutna-inhih bangin kong hih hi.Bang hang hiam cih lehka min a siat ding kilawm ahi hiam?Midang khat tungahkeima minthanna ka pia kei ding hi.Topa in Israel-te Hon khia ding</VERS>
            <VERS vnumber="12"> Jakob aw, ka thu ngai in.Kong sap Israel-te aw,ka thu hong ngai un!Kei pen amah ka hi a,kei pen a masa hi-in,kei pen a nunung zong ka hi hi.</VERS>
            <VERS vnumber="13"> Ka khut in leitung bulpi koih a,ka khut taklam in vantungte zal hi.Amaute ka sap cianginamaute omkhawm pah uh hi. </VERS>
            <VERS vnumber="14"> Note khempeuhhong kikhawm unla hong za un!Amaute sung panin kua inhih ka sep ding nategen khol thei ahi hiam?Ka teelsa mipa in Babylon tungahkeima ngimna sem dinga,Khaldea mite’ langkhat ahkei ka pang ding hi.</VERS>
            <VERS vnumber="15"> Kei, keimah in thu genin amah ka sam a,kei in amah ka panpih a,amah a dau pai ding hi. </VERS>
            <VERS vnumber="16"> Kei kiangah hong nai unla,hih thu hong za un.A kipat cil a kipanina simthamin thu ka gen ngei kei a,tua thu a pian a kipaninkei ka om hi.(Tu-in Topa Pasian in kei tungaha vangliatna hong pia a,kei hong sawl hi.) </VERS>
            <VERS vnumber="17"> Israel-te’ Siangtho Pa,nangmah hong hon Topa in:Phattuamna na ngah nadinginnang a hong hilh,na zuih ding a kilawm lampi-aha hong paipih Topa na Pasian ka hi hi. </VERS>
            <VERS vnumber="18"> Ka thupiakna a ngai hi hoh leteh!Nangma nopsakna gunpi bang dinga,na thumanna, tuihualte tawhkibang ding hi.</VERS>
            <VERS vnumber="19"> Na tu le na tate sehnel zah pha dinga,na suanlekhaktesehnel vui zah pha ding hi.Keima mai-ah amaute’ minkiphiatkhia lo dinga,kisusia ngei lo ding hi, a ci hi. </VERS>
            <VERS vnumber="20"> Babylon panin pai khia-inKhaldea gam panin tai inla,lungdamna tawh hih thu genintaangko inla, leimong dongin puak in.“Topa in ama nasemJakob hon khia khinzo!”ci-in gen kawikawi in.</VERS>
            <VERS vnumber="21"> Amah in sehnel gam kantaninamaute a paipih ciangina dang uh taak lo hi.Suangpi panin amau adinginamah in tui a luangsak hi.Amah in suangpi khangkhamsak a,tui a phul khia hi. </VERS>
            <VERS vnumber="22"> Tua ahih ciangin migilote adinginnopna om lo hi, Topa in ci hi.</VERS>
        </CHAPTER>
        <CHAPTER cnumber="49">
            <VERS vnumber="1"> Tuipi gei-a om gamte aw,ka thu ngai un.Gamlapi-a om mihingte aw,ka thu ngai un.Ka suah ma-inTopa in kei hong teel a,ka nu sungah ka om lai-inamah in keima min hong pulak khin hi.</VERS>
            <VERS vnumber="2"> Amah in ka thugente,namsau hiam bangsak a,ama khut tawh keimah hong hu hi.Amah in a kinawtngilthaltang bangin kei hong bawl a,a hiamsa-in zat pah dingina thallawng sungah kei hong koih hi.</VERS>
            <VERS vnumber="3"> Amah in kei kiangah, “Nang penkeimah hong kiminthansakna dingka nasem pa Israel na hi hi,”a hong ci hi. </VERS>
            <VERS vnumber="4"> Ahih hangin keimah in, “Na ka sem a,ahi zongin a kimanna om lo hi.Ka thatang khempeuh ka beisak a,ahi zongin bangmah ka tangtun kei hi.Ahi zongin Topa ina manin na hong sem ding,ci-in ka muang a,ka sep thaman hong pia ding hi,ci-in ka um hi,” ka ci hi. </VERS>
            <VERS vnumber="5"> Ama kiangah Jakob kipaipihkikin,ama kiangah Israel-tea kikaihkhop theih nadinginTopa’ mai-ah kei hong kipahtawi a,Pasian pen keima thahatna suakin,ama nasem dingin ka nu sung paninkeimah a hong piangsak Topa intu-in thu hong gen hi. </VERS>
            <VERS vnumber="6"> Amah in, “Jakob minamtea laamto ding lea suaktalai Israel mitea ngei uh a bangsakkik dinginkeima nasem na hihna pena baih lua mahmah nasep ahi hi.Keima hotkhiatna inleimong dong a phak theih nadinginminam dangte tungah khuavak ahi dinginnang kong pia ding hi,” hong ci hi. </VERS>
            <VERS vnumber="7"> Israel a honpa leama Siangtho Pa ahi Topa innakpitakin simmawhna a thuak,minamte in a muhdah,gam ukte’ nasem pa tungah:“Nangmah a hong teelIsrael-te’ Siangtho Pa,a thuman Topa’ hanginmite na hotkhiatna thukumpite in a muh uh cianginzahtakna tawh na mai-ahhong ding ding uh a,na mai-ah uliantehong kun ding uh hi,” hong ci hi.Jerusalem Phuhkik ding Ciam</VERS>
            <VERS vnumber="8"> Topa in ama mite kiangah,“Note hotkhiat ding huna hong tun cianginmaipha kong pia dinga,huhna nong ngetna uhkong pia ding hi.Note hong kemin ka hong hu dinga,note’ tungtawnin mi khempeuh tawhthuciamna ka bawl ding hi.A kinusia na gam sung uhahnote kong teengsakkik ding hi.</VERS>
            <VERS vnumber="9"> Thongkia mite tungah,‘Hong pai khia un,’ ci-in,khuamial sunga om mite tungah,‘Hong pusuak un,’ ka ci ding hi.Amaute pen lam tawntung ah an a ne,mual pawn a sang munte khempeuh ahnuamtakin a gamta tuute tawhkibang ding uh hi.</VERS>
            <VERS vnumber="10"> Amaute gilkial loin, dangtak lo ding uh a,huihsa le nisa inamaute sukha lo ding hi.Bang hang hiam cih lehamaute a hehpih pa inamaute lamkaih dinga,ciktui kiangah amaute paipih ding hi. </VERS>
            <VERS vnumber="11"> “Keimah in ka mite adinginmual liante kantaninlampi ka ziksak dinga,ka lam lianpite-ahphung ka ciang ding hi.</VERS>
            <VERS vnumber="12"> Ka mite a gamlapi paninhong pai ding uh a,leilu lam gam lenitumna lam gamte paninamaute hong pai-in,pawlkhatte, leitaw lam Siene gam paninhong ciah ding uh hi,” a ci hi. </VERS>
            <VERS vnumber="13"> Vantungte aw, lungdamin la sa un.Leitung aw, lungdamin diang in.Mual liante aw,lungdamin la sa-in awng khia un!Bang hang hiam cih lehTopa in ama mite hehnem ta a,gimna a thuak ama mitehehpih ta ding hi. </VERS>
            <VERS vnumber="14"> Ahih hangin Jerusalem mite in,“Topa in eite hong nusia khin a,hong mangngilh khinta hi,” a ci uh hi.</VERS>
            <VERS vnumber="15"> Ahih hangin Topa in,“Ama sung panin a suak a tapaa hehpih lo ding zahin nupi khat inama nawi a teep naungekmangngilh thei ding ahi hiam?Hihte nangawn inmangngilh kha thei dinga,ahi zongin keimah inkong mangngilh kei ding hi.</VERS>
            <VERS vnumber="16"> Jerusalem aw,ka khutpeek sungahnang kong gelh khinzo a,nang ka hong mangngilh ngei kei ding hi. </VERS>
            <VERS vnumber="17"> “Nang a hong lam mite innang a hong susiate nuaisiah khinta uh a,nang hong siasaktenang kiang panin tai khia khinta uh hi.</VERS>
            <VERS vnumber="18"> Na kimkotah khuadakto inla mu in.Na mi khempeuh hong kikhawm uh a,nangma kiangahamaute hong ciah uh hi.Kei pen a nungta Topaka hih mah bangin,na mite khempeuh hanginnang na kisial dinga,mothak in kizepna-in a zat banginamaute khempeuh na zang ding hi. </VERS>
            <VERS vnumber="19"> “A kisia, a kinusia khinsanangma munte lea kisusia nangma gam pennangma tungah a teeng mite adingintu-in kawcik lua ta dinga,nang hong valhtum mite,gamlapi-ah om ding uh hi.</VERS>
            <VERS vnumber="20"> Na kikhen hun uh, salin a om sunguna suak mite in nangma kiangah,‘Kote adingin mun kawcik lua hi;ka omna ding uh mun hong bawlsak in,’hong ci ding uh hi.</VERS>
            <VERS vnumber="21"> Tua ciangin na lungsimah,‘Kua in keima adinginhih mite hong hinkhiatsak ahi hiam?Kei hong kinusia-in tang-awlin ka om a,salin hong kikoihinhong kipaikhiatpih hi.Hihte kua in hong khoisak ahi hiam?Keimah guakin hong kinusia hi.Tua ahih manin koi lai paninhihte hong piang ahi hiam?’na ci ding hi,” a ci hi. </VERS>
            <VERS vnumber="22"> Topa Pasian in, “En in, minamte tungahka khut ka laamto dinga,mite tungah ka lim ka lakto ding hi.Amaute in a angsung uhahna tapate tawi-in hong paipih ding uh a,a liangko tung uhahna tate hong pua ding uh hi.</VERS>
            <VERS vnumber="23"> Kumpite pen nang hong kemna pate hong hi dinga,kumpinute pen nang hong khoina nute hong hi ding hi.Amaute in a maitang uh leilak ngatinnang kiangah hong kun ding uh a,na khe-a leivui baangtea liak ding uh hi.Tua ciangin kei penTopa ka hihna na hong thei ding hi.Kei hong muangtemaizum lo ding hi,” a ci hi. </VERS>
            <VERS vnumber="24"> A thahatpa’ kiang paninnate kila khia zo dinga,thukhauh pa’ mat mitekihon khia zo ding ahi hiam? </VERS>
            <VERS vnumber="25"> Topa in,“A thahatpa’ mat salte kila khia dinga,a thukhauh pa’ na kila khia ding hi.Nang hong dem mitekeimah in ka dem dinga,na tate ka hon khia ding hi.</VERS>
            <VERS vnumber="26"> Nang hong nengniam mite penamau’ satak mah ka nesak dinga,zukham bangin amau’ si maha kham ding uh hi.Tua ciangin kei penJakob’ Vanglian Pa,nang hong Tan khiapa,nang hong Hon Topa ka hihnami khempeuh inhong thei ding uh hi,” a ci hi.</VERS>
        </CHAPTER>
        <CHAPTER cnumber="50">
            <VERS vnumber="1"> Topa in, “Amah ka ciahsakna,na nu a kimakna laikoi-ah om ahi hiam?Tua ahih kei leh nang kong zuaknaka leibatnate koi pan ahi hiam?Nomau mawhna hanginnote hong kizuak a,nomau khialhna hanginna nu uh kipaikhiasak hi. </VERS>
            <VERS vnumber="2"> “Kong pai ciangin bang hanginmi khat zong om lo ahi hiam?Kong sap ciangin bang hanginhong dawng dingkhat zong om lo ahi hiam?Hong hon zo lo zah dinginka khut hat lo lua ahi hiam?Tua ahih kei leh zongnote khahkhiatna dingvangliatna nei lo ka hi hiam?Keima taina tawh tuipi ka keusak a,gunte pen sehnel gam ka suaksak hi.Tui om loh manina ngasate dangtakin si-in a uih gawp hi.</VERS>
            <VERS vnumber="3"> Vantungte khuamial ka silhsak a,amau’ kituam nadinginpuanhampi ka bawl hi,” a ci hi.Pasian’ Nasempa’ Thumanna</VERS>
            <VERS vnumber="4"> A lunggim miteka thahatsak theih nadinginTopa Pasian inka gen ding thu hong hilh khin hi.Ama hong hilhnate a ngai dinginzingsang simin lawpna hong guan hi.</VERS>
            <VERS vnumber="5"> Topa Pasian inthu theihtelna hong guan hi.Amah ka lehdo kei a,zong ka nungngat kei hi.</VERS>
            <VERS vnumber="6"> Hong satte, ka nung ka dawh a,ka khamul-in a hong kai mite,ka paang ka dawh hi.Maizumna le cilphihna paninka maitang ka hei kei hi. </VERS>
            <VERS vnumber="7"> Topa Pasian in kei hong huh hi.Tua ahih ciangincih nading thei loin ka om kei hi.Tua ahih manin ka thuak tentan a,hong maizumsak lo ding hi,ci-in ka thei hi.</VERS>
            <VERS vnumber="8"> Ka thumanna a langsak Pasiana nai-ah hong om hi.Keima langkhat ahkua hong pang zo ding ahi hiam?Thukhen zumah kikhia nu’ng.Thukhen zumah kua inhong khia nuam ahi hiam?Kei hong langpang dinginhong kuan tahen.</VERS>
            <VERS vnumber="9"> Topa Pasian in kei hong huh hi.Kua in kei mawh hi,ci-in gen thei ding ahi hiam?Amaute khempeuh puan banginpaatkhia ding uh a,nget in amaute netum ding hi. </VERS>
            <VERS vnumber="10"> Topa kihta a,a nasem pa’ thu a mangte khempeuhkhuamial sungah na pai hangunTopa muang unla, Pasian suanin nei un.</VERS>
            <VERS vnumber="11"> Midang suksiat ding a sawm mite aw,note’ vaihawm siatna mah innote hong susia ding hi.Topa’ khut tung paningimna thuakin na lumsuk ding uh hi.</VERS>
        </CHAPTER>
        <CHAPTER cnumber="51">
            <VERS vnumber="1"> Topa in, “Hotkhiat ding a ut,Topa a zongte aw, ngai un.Note hong ki-eu khiatna suangpi,note hong kitawhkhiatna khuk en un.</VERS>
            <VERS vnumber="2"> Na pa uh Abraham lenote’ pianna Sarah ngaihsun dih un.Bang hang hiam cih lehkhat bek ahih laitakinamah ka sam khia a,amah thupha pia-intampi ka phasak hi. </VERS>
            <VERS vnumber="3"> “Tu-in Zion ka hehnem ding hi.A kisia ama munte khempeuhpuahpha-in,ama gamlakte Eden huansungka bangsak dinga,ama sehnel gamteTopa’ huan ka bangsak ding hi.Ama sungah lungdamna le kipahna,lungdamkohna lelasakna awging om ding hi. </VERS>
            <VERS vnumber="4"> “Ka mite aw, ka thugen hong ngai un.Minamte tungah thu ka hilh a,keima thukham inamaute tungah khuavak tun ding hi.</VERS>
            <VERS vnumber="5"> Manlangin hong pai-inamaute ka hon khia ding hi.Ka gualzawh ding hun hong naita hi.Keimah in minamte ka uk ding hi.Tuipi gei-a gamte inkei hong muang uh a,amaute in keima hotkhiat dinghong ngak uh hi.</VERS>
            <VERS vnumber="6"> Dakto-in vantungte en unla,leitung zong ensuk un.Bang hang hiam cih lehmeikhu bangin vantungte mangthang hi.Puan bangin leitung paatkhia dinga,ama tunga teengte penthokang bangin si ding uh hi.Ahih hangin keima hotkhiatnakip tawntung dinga,keima khahkhiatna bei ngei lo ding hi. </VERS>
            <VERS vnumber="7"> “Thuman a thei, na lungsim sung uhahkeima thu a vom mite aw,ka thu ngai un.Mihingte’ kosiatna kihta kei unla,amaute’ hong simmawhna hanginlungkia kei un.</VERS>
            <VERS vnumber="8"> Bang hang hiam cih lehnget in puan a nektum banginamaute bei mang dinga,lungno in samul puan a pehtum banginamaute mai mang ding uh hi.Ahih hangin keima khahkhiatnaom tawntung dinga,khang tawntunginka hotkhiatna kip ding hi,” a ci hi. </VERS>
            <VERS vnumber="9"> Khanglo in, khanglo in;thakhauh in, Topa aw.Khang sawtpi, hun lui lai-a banginna vangliatna zangin hong huh in.Rahab a satzan gawp pa, gulpi a sunpa,nangmah hi lo na hi hiam?</VERS>
            <VERS vnumber="10"> Tuipi, tuithukpite a keusak,a kihon khia mite’ kantan dingintuithukpite lampi-in a bawlpanangmah hi lo na hi hiam?</VERS>
            <VERS vnumber="11"> Topa’ mi a kithehthangtehong ciahkik dinga,lasakna tawh Zion-ahhong pai ding uh hi.A tawntungin amaute lungdam ding uh a,amaute inlungdamna le kipakna ngahin,dahna le khuisatnanei nawn lo ding uh hi. </VERS>
            <VERS vnumber="12"> Topa in, “Kei, keimah pennote hong hehnem pa ka hi hi.Lopa sangin sauvei a nungta zaw tuan lo,mihing lellelte, bang hanginkihta na hi uh hiam?</VERS>
            <VERS vnumber="13"> Vantungte zalin, lei bulpite a koih,note a hong bawl Topahong mangngilh khintana hi uh hiam?Note susia dingin a kithawi,no a hong nengniamte’ hehna,bang hangin kihta-inlau tawntung na hi uh hiam?Amaute’ hehna in notehong susia zo het lo ding hi.</VERS>
            <VERS vnumber="14"> Thong sunga kikhum mitekikhah baih ding hi.Amaute sauveipi nungta ding uh a,annek tuidawn kitasam lo ding uh hi. </VERS>
            <VERS vnumber="15"> “Bang hang hiam cih lehkei pen tuipi tok gawpintuihualte a hawksak Topa,note’ Pasian ka hi hi.Keima min pen Vanglian Topa ahi hi.</VERS>
            <VERS vnumber="16"> Vantungte zalin lei bulpi ka phut a,Zion kiangah,‘Nang pen keima mi na hi hi.Nang tungah thu kong hilh khin a,ka khut tawh nang ka hong hu hi,’ka ci hi,” a ci hi. </VERS>
            <VERS vnumber="17"> Topa’ khut sung paninama gimpiakna hai a dawn khin,hoina haipi a tawdat dongina dawn khin Jerusalem aw,nangmah kisosuah tawm in.Nangmah kihanthawn tawm inla,dingtangto in.</VERS>
            <VERS vnumber="18"> Na mite khempeuh sung paninnang a hong makaih dingkuamah om lo a,na khoisa tapate khempeuh lak paninna khut a hong len dingkuamah om lo hi. </VERS>
            <VERS vnumber="19"> Nang tungah siatna le maimanna,kialpi le namsau,hih thu nih hong tung zo hi.Kua in nang hong dahpih dingahi hiam?Kua in nang hong hehnem dingahi hiam?</VERS>
            <VERS vnumber="20"> Na mite gim khin a,ngenthang sungah a awk sanang banginlam kiu khempeuh ahamaute lum uh hi.Topa’ hehna, na Pasian’ tainaamaute in a thuak uh hi. </VERS>
            <VERS vnumber="21"> Tua ahih ciangin gimna a thuak,zu ne lopi-in zukham a bang note inhih thu za un.</VERS>
            <VERS vnumber="22"> Ama mite adingin a thumsak Topa,Topa ahi note’ Pasian in hih bangin ci hi:“En un, note’ khut sung paninhoina hai ka la khia khin a,ka hehna haipina dawn nawn kei ding uh hi.</VERS>
            <VERS vnumber="23"> Note kiangah, ‘Na tung uhahkong pai theih nadingunkunsuk un,’ a hong ci,no a hong bawlsiate’ khut sungahtua haipi ka koih ding hi.Note in na nungzang uhleilak bangin bawlin,amaute’ pai nadinginkongzing lampi banginna bawl khin uh hi,” a ci hi.</VERS>
        </CHAPTER>
        <CHAPTER cnumber="52">
            <VERS vnumber="1"> Zion aw, khanglo in;khanglo inla na tha khauhsak in.Khuapi siangtho Jerusalem aw,na puan hoihte silh in.Bang hang hiam cih lehdawibia mite le a nin mitenang sungah hong pai nawn lo ding hi.</VERS>
            <VERS vnumber="2"> A kimancip Jerusalem mite aw,leivui panin kisingkhia unla dingto un.A kiman Zion mite aw, na ngawng panunhong kihenna khaute sut khia un.</VERS>
            <VERS vnumber="3"> Bang hang hiam cih leh Topa in, “Man nei loin note hong kizuak a, sum pia loin note hong kitankhia ding hi. </VERS>
            <VERS vnumber="4"> Bang hang hiam cih leh Topa Pasian in hih bangin ci hi: Egypt gamah peemta dingin ka mite a masa-in pai uh a, tua banah thu om lopi-in Assiria in amaute nengniam uh hi. </VERS>
            <VERS vnumber="5"> Tu-in Babylon-ah tua bangmahin amaute tungah piang leuleu hi. Thu om lopi-in salin om uh hi. Amau a ukte, kihihsakna tawh awng uh a, sunthapai-in keima min kisimmawh hi. </VERS>
            <VERS vnumber="6"> Tua ahih ciangin ka mite in keima min hong thei ding uh a, thu a gen pa pen keimah ka hihna tua ni ciangin amaute in hong thei ding uh hi. Keimah, hih lai-ah ka om hi,” a ci hi.</VERS>
            <VERS vnumber="7"> Thuhoih hong puak,kilemna thu a genzak,thuhoih thupha a hong puak,hotkhiatna thu a genzak,Zion tungah, “Na Pasian in uk hi,”ci-in mualte kantaninthu hong gen kamtai pabangzahin hoih ahi hiam?</VERS>
            <VERS vnumber="8"> Ngai un, na galvilte un a aw uh sangsak a,amaute in lungdamin la sa khawm uh hi.Bang hang hiam cih lehZion-ah Topa hong paikiknaamaute in maitang kituahina mu uh hi. </VERS>
            <VERS vnumber="9"> A kisia Jerusalem munte aw,la sa-in kiko khawm un.Bang hang hiam cih lehTopa in ama mite hehnemta a,Jerusalem hon khia khinta hi.</VERS>
            <VERS vnumber="10"> Topa in minam khempeuh mai-aha vangliatna siangtho zanginama mite hon khia hi.Leitung mi khempeuh ini Pasian’ hotkhiatna mu ding uh hi.</VERS>
            <VERS vnumber="11"> Kihem un, kihem un.Babylon panin pai khia unla,a nin nate lawng kei un.Topa’ beellekuang a puate aw,khua sung panin pai khia unla,nomau kisiansuah tawm un.</VERS>
            <VERS vnumber="12"> Note’ mai-ah Topa pai dinga,Israel Pasian pen note’ nungahhong cing pa hi ding ahih maninnote galtai-in pai khia loin,a kinawhsa-inna pai khia kei ding uh hi.Topa’ Nasempa’ Thuakna</VERS>
            <VERS vnumber="13"> Topa in, “En un;ka nasem pa a dau pai-in,amah a lianin kikoihin kilaamto dinga,sang mahmah ding hi.</VERS>
            <VERS vnumber="14"> Mi tampite in amah lamdang sa uh hi.Mihing a bang nawn lo zah donginnakpitakin a mai sia a,mihing a sun nawn lo zah dongina mel a sia hi.</VERS>
            <VERS vnumber="15"> Tua ahih ciangin amah inminam tampite dipkuasak dinga,ama hangin kumpite ina kam uh cih ding uh hi.Bang hang hiam cih leh amaute tungaha kigen ngei lo nate mu ding uh a,amaute in a zak ngei loh uh natetheitel ding uh hi,” a ci hi.</VERS>
        </CHAPTER>
        <CHAPTER cnumber="53">
            <VERS vnumber="1"> Tua ciangin mite in, “I zak thukua in um thei ding ahi hiam?Hih bang thu-ah Topa’ vangliatna khutkua in bangci muh theih ding ahi hiam?</VERS>
            <VERS vnumber="2"> Bang hang hiam cih leh amah penkungno khat ahi a,lei keu sungah a omsingzung khat bangin ahi zonginama mai-ah khangto lel hi.Eite’ et dingin amah inlim le deihhuaina mel bangmah nei lo a,eite’ deih dingin hoihna nei lo hi.</VERS>
            <VERS vnumber="3"> Amah pen mite in simmawhin nusia a,gimna le natna a thuak ahi hi.Mite in en nuam loina mai uh a humsan uh mipa banginamah kisimmawh a,eite in amah i thusim kei hi. </VERS>
            <VERS vnumber="4"> “Amah in eite’ natna teng thuakin,eite’ gimna teng pua khin taktak hi.Ahi zongin eite in amah penama mawhna hangin Pasian in a gimsak,gimna a thuak bangin i ngaihsun hi.</VERS>
            <VERS vnumber="5"> Ahih hangineite’ khialhna hangin amah kiliamsak a,eite’ mawhna hangin amah kisatnim hi.Ama gim thuakna hangin nopna i ngah a,ama liamna hangin damna i ngah hi.</VERS>
            <VERS vnumber="6"> Eite khempeuh intuu bangin lam i khial khin a,eite khempeuheimau san ciatah i pai khin hi.Topa in eite khempeuh’ mawhnateama tungah a suan hi. </VERS>
            <VERS vnumber="7"> “Amah kinengniamingimna a kithuaksak hanginamah kam khat beek pau lo hi.Sa gote kiangah a kipaipih tuuno lea mulmette mai-ah a kipaipihtuu a ham loh mah banginamah kam khat beek pau lo hi.</VERS>
            <VERS vnumber="8"> Nenniamna le thukhenna tawhamah kipaikhiatpih hi.A hingte’ gam panin amah kikhen khia-in,ama mite’ khialhna hanginamah in gimna thuak hi,ci-in ama khang mitekua in thei ahi hiam?</VERS>
            <VERS vnumber="9"> Amah in mawhna bawl lo,zuaugen ngei lo napi-in,amaute in migilote tawh sihna a kibang,mihaute tawh hankhuk a kibanga bawlsak uh hi,” a ci uh hi. </VERS>
            <VERS vnumber="10"> Ahih hangin amah a kisatnim ding penTopa’ deihna ahi hi.Amah in natna thuaksak hi.Mawhna hanginama pumpi a kipiak cianginamah in a suanlekhakte mu dinga,ama khan a sau ding hi.Topa’ deihnaama khut sungah pung ding hi.</VERS>
            <VERS vnumber="11"> Amah in a gimna thamanmu-in a lungdam ding hi.A mawk thuak ahih lohna thei-ina thuman ka nasem pa inmi tampi tak a dik suaksak dinga,amah inamaute’ mawhnate pua ding hi.</VERS>
            <VERS vnumber="12"> Tua ahih ciangin amah penmiliante tawh nate ka hawmsak dinga,amah in mihatte tawhnate a hawm ding hi.Bang hang hiam cih leh amah insihna dongin a nuntakna pia khia a,khialhna a nei mite tawha kisim khawm hi.Ahih hangin amah inmi tampi’ mawhna pua a,khialhna a neite adingina thumsak hi.</VERS>
        </CHAPTER>
        <CHAPTER cnumber="54">
            <VERS vnumber="1"> Ta a nei lo, a ciing mi aw,lungdamin la sa in.Nausuak natna a thuak ngei lo mi aw,la sa khia inla, a gingin kiko in!Bang hang hiam cih leha kinusia numei’ tate pena kiteenpih numeite’ tate sangintam zaw ding hi,Topa in ci hi.</VERS>
            <VERS vnumber="2"> Na bukmun khan inla,na tenna puanbukte kizalsak in.Cil bawl kei in.Na khaute sausak inla,na khetphimte khenkip in.</VERS>
            <VERS vnumber="3"> Bang hang hiam cih lehtaklam le veilamah nangmah kizelin,na suanlekhakte inminam dangte’ leitang luah ding uh a,a kinusia khuapitemi tawh dimsak ding uh hi. </VERS>
            <VERS vnumber="4"> Lau kei in,maizumna na thuak kei ding hi.Cihna ding thei loin om kei in;maizumin nang hong kikoih lo ding hi.Bang hang hiam cih leh na khangno lai-inna zulhtatna le na meigonna hanginhong kikonatena phawkkha nawn kei ding hi.</VERS>
            <VERS vnumber="5"> Bang hang hiam cih lehnangmah hong Bawlpa pennang adingin na pasal bang hi dinga,ama min pen Vanglian Topa ahi hi.Israel-te’ Siangtho Pa pennang hong hon khia pa hi a,amah pen leitung buppi’ Pasiana kici hi. </VERS>
            <VERS vnumber="6"> Khangno lai-a zineih a kima,kinusia-in a dah mahmah zia kisamkik banginTopa in nang hong samkik hi,na Pasian in ci hi.</VERS>
            <VERS vnumber="7"> Tomno sung nang kong nusia pak a,ahih hangin hehpihna lianpi tawhnang kong lakik ding hi.</VERS>
            <VERS vnumber="8"> Hehluatna hangin tomno sungnang kiang panin ka maitang ka seel a,ahih hangin tawntung itna tawhnang kong hehpihkik ding hi,nangmah a hong hon khia Topa in ci hi. </VERS>
            <VERS vnumber="9"> Bang hang hiam cih leh hih penkei adinginNoah’ hun mah tawh a kibang hi.Noah tuite leitungah hong pai nawn lo ding,ci-in ka kiciam mah banginnang tungah heh nawn loinnang a hong tai nawn lo dinginka kiciam hi.</VERS>
            <VERS vnumber="10"> Bang hang hiam cih lehmual liante kihemin,mual neute a kikhin zonginnang kiang panin ka itna kippai khia ngei lo dinga,na nopsakna dingka thuciamna kin lo ding hi,nang a hong hehpih Topa in ci hi.Jerusalem Khua Thak</VERS>
            <VERS vnumber="11"> “Gimna a thuak, huihpi’ nawk gawp,hehnepna a ngah lo khuapi aw,en in, na suangte,suangvui hoih tawh ka ciang dinga,na bulpitesuangmanpha tawh ka hih ding hi.</VERS>
            <VERS vnumber="12"> Na khumdawnte suangmanpha tawh,na kulhkongpite suangsan tawh,na kulh khempeuha manpha suang tawh ka bawl ding hi. </VERS>
            <VERS vnumber="13"> “Topa in na tapate khempeuhhoihtakin hilh dinga,na tapate daupai mahmah ding uh hi.</VERS>
            <VERS vnumber="14"> Thuman le thutang innang hong thahatsak ding hi.Nenniamna tawh na kigamla dinga,nang na lau kei ding hi.Kihtakna tawh na kigamla dinga,nangma nai-ah tuate hong pai lo ding hi.</VERS>
            <VERS vnumber="15"> Mi khatpeuh innote tawh kidona a piansak lehtua pen keima kiang pan hi lo hi.Note tawh kidona a piangsak peuhmahnote’ hangin puk ding uh hi. </VERS>
            <VERS vnumber="16"> “En un, pum zapinama kizatna ding ciatin a seek dinginhiam a bawl sikseekpaka piangsak khin hi.A susia dingin a susia gawp thei pa zongka piangsak khin hi.</VERS>
            <VERS vnumber="17"> Nangmah do nadingina kibawl hiam peuhmahmaavang lo dinga,thukhenna sungahna langah a pang mi khempeuhna nial gawp zo ding hi.Hih thu penTopa’ nasemte’ gamhluah lekeima kiang panin amaute’ diknaa kilahna ahi hi,Topa in ci hi,” a ci hi.</VERS>
        </CHAPTER>
        <CHAPTER cnumber="55">
            <VERS vnumber="1"> A dangtak mi peuhmahtui phualah hong pai un.An nei lote aw, hong pai unla hong ne un!Hong pai un; a man dingbangmah piak kul loinleenggahzu le bawngnawina duh zahzah uh hong ne un.</VERS>
            <VERS vnumber="2"> An ahi lo nate lei nadinginbang hangin na sum uh zang a,hong gilvahsak thei lo nate ngah nadinginbang hangin na sem na hi uh hiam?Keima thu limtakin ngai-ina limci an ne unla,anlimte ah nuamsa-in om un. </VERS>
            <VERS vnumber="3"> Ka mite aw, ka thu ngai unla,kei kiangah hong pai un.Na nuntak theih nadinguna thu hong za un.David ka it mah banginkeima itna kip, tawntung thuciamnanote tawh ka bawl ding hi.</VERS>
            <VERS vnumber="4"> David pen mite tungah teci ding,mite a makai ding lea ukpa dingin ka koih hi.</VERS>
            <VERS vnumber="5"> Tu-in note in na theih ngei loh uhminam dangte na sam ding uh a,amah in notehong minthangsak zo ahih manin,Topa note’ Pasian,Israel-te’ Siangtho Pa’ hanginnote hong thei lo minamtenote kiangah hong tai ding uh hi. </VERS>
            <VERS vnumber="6"> A kimuh thei hun lai-in Topa zong unlaamah a nai om lai-in thu ngen un.</VERS>
            <VERS vnumber="7"> Migilo in ama gitlohna nusia henla,thuman lo mi inama ngaihsutna nusia hen.Amah in a hehpih theih nadinginTopa eite’ Pasian’ kiangahamah paisak un.Bang hang hiam cih leha mawhna maisiangsak ding hi.</VERS>
            <VERS vnumber="8"> Bang hang hiam cih lehkeima ngaihsutnatenomau’ ngaihsutna bang hi lo a,keima paiziate nomau’ paizia bang hi lo hi,Topa in ci hi.</VERS>
            <VERS vnumber="9"> Vantung pen leitung sangina san zawk mah bangin,keima paiziate zong,nomau paizia sangin sang zaw a,ka ngaihsutnate zong,nomau ngaihsutna sangina sang zaw ahi hi. </VERS>
            <VERS vnumber="10"> Bang hang hiam cih leh vantung paninguahtui le vuk hong pai-in,amaute ciahkik loin leitung kawtsakin,kungnote mengin selkhiasak a,khai vawhpa khaici pia-ina ne pa tungah an a piak mah bangin,</VERS>
            <VERS vnumber="11"> keima kam panin a pai khiaka thu zong tua mah bang ding hi.A hawmpi-in kei kiangahhong tungkik lo dinga,keima ngimnasa bangin tangtung sakin,amah ka sawlna thu tangtun ding hi. </VERS>
            <VERS vnumber="12"> Bang hang hiam cih lehBabylon panin lungdamna tawhna pai khia ding uh a,nopsakna tawhhong kipaikhiatpih ding hi.Note mai-a mual liante lemual neute in la sa-in awng ding uh a,gam sunga sing khempeuh ina khut uh beeng ding uh hi.</VERS>
            <VERS vnumber="13"> Ling tangin tak kung hong po dinga,lingkung tangin mui kung hong po ding hi.Tua pen Topa’ nasepnaphawk tawntungna,a kila khia ngei lo ding, a tawntungin a omlim khat hi ding hi, a ci hi.</VERS>
        </CHAPTER>
        <CHAPTER cnumber="56">
            <VERS vnumber="1"> Topa in hih bangin ci hi:“A sawt loinnote ka hong hon khia dinga,hong khah khia ding ka hih maninthutang thumanin gamta un.</VERS>
            <VERS vnumber="2"> Hih banga a gamta mite,hih thu a lenkip mihingte,Sabbath tangin a siasak lote,siatna bawlna ding paninhoihtakin a kikemte,thupha ngah mi ahi hi,” a ci hi. </VERS>
            <VERS vnumber="3"> Topa pawlin a beel gamdang mipa in,“Topa in ama mite kiang paninkei hong khen khia taktak ding hi,”ci kei hen. A kiget mipa in, “En un,kei pen Pasian’ mite lakaha kihel thei ding ka hi kei hi,”ci kei hen.</VERS>
            <VERS vnumber="4"> Bang hang hiam cih lehTopa in hih bangin ci hi:“Keima Sabbath nite tangin,kei hong lungdamsak thei nate teel a,ka thuciamna a lenkipa kiget mite tungah</VERS>
            <VERS vnumber="5"> ka inn sung le ka huang sungahtanu le tapate sangin a hoih zawphawkna le min ka pia dinga,a mang ngei nawn lo dinga kip tawntung minamaute tungah ka pia ding hi. </VERS>
            <VERS vnumber="6"> “Ama na a sem ding, Topa’ min a it ding,ama nasem a suak dingin Topa pawlinamah a beel gamdang mite,Sabbath ni tangin a siasak lo,ka thuciamna hoihtakina lenkip mi peuhmah,</VERS>
            <VERS vnumber="7"> ka mual siangtho-ah paipihinkeima thungetna inn sungahka lungdamsak dinga,amaute’ meihal biakna lea biakpiaknate uhka biakna tau tungah kisang ding hi.Bang hang hiam cih leh ka inn penmi khempeuh adinginthungetna inn kici ding hi.</VERS>
            <VERS vnumber="8"> Israel a kikhenthangtea kaikhawm Topa Pasian in,a kikaikhawmsa mite banahmidangte keima kiangahka kaikhawm lai ding hi, ci hi,”a ci hi.Israel-te’ Milim Biak Mawhsakna</VERS>
            <VERS vnumber="9"> Lo sungah a om ganhing khempeuhte,gamlakah a om ganhing khempeuhte aw,a netum dingin hong pai un.</VERS>
            <VERS vnumber="10"> Amau’ galvilte a mit uh taw a,amaute khempeuh inbangmah thei lo uh hi.Amaute khempeuh ui ham thei loinncing tawh kibang uh a,amaute in tawng thei lo uh hi.Mot paupau, lumlum,lu susu in om ding bek nuam a sa uh hi.</VERS>
            <VERS vnumber="11"> Uite in nakpitakin duh uh a,kham hun cih nei ngei lo uh hi.Tuucingte in zong thutheihna nei lo uh hi.Amaute khempeuhamau tum ciatin gamta uh a,a vekpi-un amau’ phattuamna ding beka zong ciat uh hi.</VERS>
            <VERS vnumber="12"> Amaute in, “Hong pai un,leenggahzu nene ni;khamtheihzu dawndawn ni.Zing ciangin zong tuni sanginnuam zaw lai ding hi,” a ci uh hi.</VERS>
        </CHAPTER>
        <CHAPTER cnumber="57">
            <VERS vnumber="1"> Thuman mipa si a,kuamah in tua thungaihsutin nei nawn lo hi.Kuamah in a theih loh kalinthutak mite si uh hi.Bang hang hiam cih lehtuahsiatna paninthuman mipa kila khia a,nopsakna sungah amah tum hi.</VERS>
            <VERS vnumber="2"> Thutangin a gamta mite ina sihna uhah nopna ngahin tawlnga uh hi. </VERS>
            <VERS vnumber="3"> No, aisan numeite’ tapate,numei tawh a mawh mite lenumei pangtatte’ tuletate aw,hih lai-ah hong pai un.</VERS>
            <VERS vnumber="4-5"> Note in kua mawlpihgawpgawp na hi uh hiam?Kua’ tungah na kam uh ka beba-inna leii uh phen na hi uh hiam?Tawsaw kung laksingkung hing khempeuh nuai-ahpasian biakna-in nulepa mawhna a bawl,kuamsung, suanghawm sungahna tate uh a that note penkhialhna tate, zuauna’ tuletatehi lo na hi uh hiam?</VERS>
            <VERS vnumber="6"> Kuam sunga om suangmaite na la uh a,tua suangmaite na bia uh hi.Tuate tungah tui tawh biakpiakna sungin,an tawh biakpiakna na paipih uh hi.Hih thute’ hanginkei lungdam ding ka hi hiam?</VERS>
            <VERS vnumber="7"> A lian a sang mual tungahnulepa mawhna na bawl uh a,tua munah biakna pia dinginna paito uh hi.</VERS>
            <VERS vnumber="8"> Kongkhak le kongkhakmung nungahnangmah in na milimte na suang hi.Nangmah in kei hong nusia-inna puante na suah a,nang hong luppih dingin na cial mite tawhna lupna zai deda tungah kahto-in,tua lai-ah na hukna tengna kamsak hi.</VERS>
            <VERS vnumber="9"> Molek pasian kiangah a pai dinginsathau tawh khual na zin a,na paknamtuite tawhna siam tawpin na kipuah hi.Nang in gamlapi-ah na tangmite na sawl a,Leinuai dong nangawnah na paisak hi.</VERS>
            <VERS vnumber="10"> A gamla na khualzinna hanginnang na gim mahmah a,ahih hangin nangmah in,“Lametna om kei,” na ci kei hi. </VERS>
            <VERS vnumber="11"> Nang zuautatinkei na hong phawk kei hi.Kei na hong ngaihsut loh nadinga piangsak zah dinginhih pasian-tebang hi leltak ahi hiam?Sauveipi sung pau loinka om hithiat maninkei hong zahtak lo na hi hiam?</VERS>
            <VERS vnumber="12"> Nangma gamtatnaa manin na ngaihsunkha hi.Ahih hangin na gamtatnateka pholak dinga,na milimte innang hong huh zo lo ding hi.</VERS>
            <VERS vnumber="13"> Nang cimawhin na kiko cianginna milim kaihkhopte kihonsak in!Huih in amaute mut khia-in,husanna in amaute seem khia ding hi.Ahih hangin kei hong beel mi inleitang ngah dinga,ka mual siangtho a luah ding hi.Pasian’ Huhna le Damsakna</VERS>
            <VERS vnumber="14"> “Zik un, zik un, lampi bawl un;ka mite’ lampi a dongkhak thei dingna khempeuh la khia un,”kici ding hi. </VERS>
            <VERS vnumber="15"> Bang hang hiam cih leh a sang, a lian,a nungta tawntung Pa,ama min Siangtho ahipa inhih bangin ci hi:“Kei pen a sangna mun lea siangtho munah ka om a,a kiniamkhiat mite’ lungsim lea kisik mite’ lungsima thakhauhsakkik dinginkisikna le kiniamkhiatna lungsima neite tawh zong kei ka omkhawm hi.</VERS>
            <VERS vnumber="16"> Ka mite tungah nuntakna ka pia hi.Amaute ka mawhsak paisuak kei dinga,amaute tungahka heh tawntung kei ding hi.</VERS>
            <VERS vnumber="17"> Amau’ huaiham-mawhna hanginka heh mahmah a,ka hehna lungsim tawhamaute gim pia-in ka nusia hi.Ahih hanginamaute a lungsim uh khauhin,a gamtat ngei bangungamta lai veve uh hi. </VERS>
            <VERS vnumber="18"> “Amau’ mawh gamtatnatea vekin ka mu khin a,ahih hangin amauteka damsak ding hi.Amaute makaihin ka hehnem dinga,a dah a kapte hehneminka lungdamsak ding hi.</VERS>
            <VERS vnumber="19"> Nopsakna, nopsakna,a gamla le a naimi khempeuh tungah om tahen.Keimah in amaute ka damsak ding hi,Topa in ci hi.</VERS>
            <VERS vnumber="20"> Ahih hangin migilote pena kilok tui tawh kibang uh hi.Bang hang hiam cih lehtuipi khawlcip thei lo a,a tuite in buan le ninte laamto uh hi.</VERS>
            <VERS vnumber="21"> Migilote adingin nopsakna om lo hi,”ka Pasian in a ci hi.Re</VERS>
        </CHAPTER>
        <CHAPTER cnumber="58">
            <VERS vnumber="1"> Na aw siit hetloinnakpitakin kiko inla,peengkul aw bangingingsak in.Ka mihingte tungahamau’ khialhnate gen inla,Jakob innkuan tungahamau’ mawhnate gen in.</VERS>
            <VERS vnumber="2"> Amaute pen, thumanin a gamta,amau’ Pasian’ biakna ngeina kiptea nusia lo minam bang keekinnisimin amaute in kei hong zong uh a,keima lampi a thei nuam uh hi.Amaute in keima kiang paninthukhenna man hong ngen uh a,Pasian’ kiang hong nai nuam uh hi. </VERS>
            <VERS vnumber="3"> “Kote in an tang napi-in bang hanginkote hong phawk lo na hi hiam?Kote kiniamkhiatin om napi-inbang hangin kotehong thei kha lo na hi hiam?”hong ci uh hi.Note in an na tan uh cianginnomau’ deihna na zong uh a,na nasemte uh na nengniam uh hi.</VERS>
            <VERS vnumber="4"> Note in a kitawng ding,a kilaii ding, gitloh gamtatin,khuttum tawh a kitum ding bekinan na tang uh hi.Hih bang lelin antanna tawhna thungetna uhhong kingai ding ahi hiam?</VERS>
            <VERS vnumber="5"> Maugua kun bangin na lu uh kunsukin,puanhampi le vut tungah lumin,nomau na kigimsak tawmnate uhkei’ deih antanna nam sa na hi uh hiam?Hih bang hihna pen antanna man leTopa’ santheih pawl hi,ci ding na hi uh hiam? </VERS>
            <VERS vnumber="6"> Kei’ deih antanna hih bang pawl ahi hi:Gitlohna khaute phelin,hakkol savun khaute phel a,a kinengniam mite khahkhia-inthuman lohna hakkol khempeuhsuktan ding ahi hi.</VERS>
            <VERS vnumber="7"> Na an uh a gilkialte tawh nekhawm unla,inn nei lo a zawngtena inn sung uhah paipihin,tangguakin a om mite puan silhsakin,na mipihte uh kiang paninbu lo ding hi lo na hi uh hiam? </VERS>
            <VERS vnumber="8"> Tua ciangin ka maipha penphalvaktung hong bang dinga,note’ tungah hong taang khia ding hi.Manlang takin na liammate uhhong dam ding hi.Note hong ompih tawntunginnote kong hon dinga,na nung na mai uhahka hong dal ding hi.</VERS>
            <VERS vnumber="9"> Tua ciangin nong thungetna uhkong pia dinga,nong sap uh cianginkong dawng ding hi.Mi bawlsiatnate khawlin,mi simmawhna lekam gilo na paunate uhna khawl uh a,</VERS>
            <VERS vnumber="10"> gilkial mite an pia-in,kisapna a nei mite tungaha kisapnate na piak uhlehna kimkot uha khuamial penkhuavak hong suak dinga,na lungzinna uhnitaang hong bang ding hi.</VERS>
            <VERS vnumber="11"> Tua ciangin notelam kong lak tawntung dinga,na hoihte tawhkong lungkimsak ding hi.A cidam a thahatinkong omsak ding hi.Tui tampi a ngah tawntung huan,a kang ngei lo ciktui tawhna kibang ding uh hi.</VERS>
            <VERS vnumber="12"> Tanglai-in a kisia na munte uhna lamkik ding uh a,khang tampi sung a kisia bulpitena dingtosakkik ding uh hi.Note pen a sia a puahkik,ten nadingin mun siatea ngei a bangsakkiktehong kici ding hi.Sabbath Tanna</VERS>
            <VERS vnumber="13"> Note in Sabbath siangtho sakin,keima ni siangtho ni-inna nasepna panun khawlinSabbath ni pen deihhuai sa-in,Topa’ ni siangtho penpahtawihuai na cih uh a,note in pahtawi-innote’ deih bang zui loin,note’ ut bang hi loinmotpau loin na om uhleh,</VERS>
            <VERS vnumber="14"> keimah biakna hanginlungdamna na ngah ding uh a,leitung khempeuh ahpahtawina kong ngahsak ding hi.Na pu uh Jakob tungah ka piak leitangluahin nuam na sa ding uh hi.Topa ahi keimah inhih thu ka gen khin hi, a ci hi.</VERS>
        </CHAPTER>
        <CHAPTER cnumber="59">
            <VERS vnumber="1"> A hon khia zo lo dinginTopa zawngkhal lo a,khua a za thei lo dingina bil ngong lo hi.</VERS>
            <VERS vnumber="2"> Ahih hangin note’ mawhnate innote le na Pasian uh kikhennahong piangsak a,amah in note’ awhong zak theih loh nadinginna khialhnate un ama maitang liah hi.</VERS>
            <VERS vnumber="3"> Bang hang hiam cih lehna khutte uh mi thahna sisan tawh nin a,na khutmete uh mawhna tawh a nin hi.Na mukte un zuauthu gen a,na leiite un gitlohna thu a gen hi. </VERS>
            <VERS vnumber="4"> Kuamah in thutang tawhthu na nei kei uh a,thuman tak tawh thukhen zumahna pai kei uh hi.Note in bangmah lopisuanin nei-in zuauthu na gen uh a,siatna ding thu ngaihsuninbuaina na piangsak uh hi.</VERS>
            <VERS vnumber="5"> Na ngaihsutnate uhgul gunei tui bangin gu a nei hi a,na vaihawmnate uhmaimom khau puan tawh kibang lel hi.Gul gunei tui khat sukham lehangadang khat hong tui zel hi.</VERS>
            <VERS vnumber="6"> Na maimom khau puante uhkizang thei lo dinga,kuamah in silh lo ding uh hi.Na vaihawmnate uhtua maimom khau puan bangina mawkna suak lel ding hi.</VERS>
            <VERS vnumber="7"> Siatna bekbek na geelgeel uh a,na sepkhiat ding uhna ngaklah mahmah uh hi.Mawhnei lo mite thah dinghaksa na sa kei uh hi.Na paina khempeuh uhahsiatna vive om kawikawi hi.</VERS>
            <VERS vnumber="8"> Note’ omna peuhahkuamah lungmuang thei lo a,note’ sepna khempeuh ahthuman khat beek om lo hi.Na lungsim uh kawi mahmah a,hong zuikha mite inthunuam mu ngei lo uh hi. </VERS>
            <VERS vnumber="9"> Tua ahih cianginei a hong gimsakte kiang paninPasian in a hong hotkhiat lohnaa hang i thei hi.Eite in a nuam ding i lamen a,ahi zongin lungzinna bekbek i tuak hi.</VERS>
            <VERS vnumber="10"> Mittaw bangin kawm i zawt a,mit nei lote bangin i mai hi.Suntang laipi mahinkhuamial lak bangin i tuk a,a hat mite lakah misi tawh i kibang hi.</VERS>
            <VERS vnumber="11"> Eite khempeuhvompi bangin i humham a,vakhu bangin i thumthum hi.Eite in thutang i zong a,ahi zongin khat zong i mu kei hi.Hong hotkhiat ding i ngen a,ahi zongin bangmah hong piang lo hi. </VERS>
            <VERS vnumber="12"> Bang hang hiam cih leh nangma tungahkote’ thupalsatna tampi tak pha a,ka mawhnate unkote’ langah teci hong pang hi.Kote’ thupalsatnate,ka mawhnate uh ka thei uh hi.</VERS>
            <VERS vnumber="13"> Nangmah hong lehdo-innang kong nial uh a,na thu kong zui kei uh hi.Midangte nengniaminnang kong lehdo uh hi.Ka ngaihsutnate uh khial a,ka thugente uh zuauthu vive ahi hi.</VERS>
            <VERS vnumber="14"> Thutang kihawl khia a,thuman in hong naih thei lo hi.Mihonpite’ kikhopna munahthuman kizang lo a, thutang tum thei lo hi.</VERS>
            <VERS vnumber="15"> Thuman om lo lua ahih maninsiatna a pelh mipa penmihai-in kingaihsun zawsop hi. Topa in hih thu mu a,thutang om lo ahih maninamah lungkim lo hi.</VERS>
            <VERS vnumber="16"> Amah in nenniamna a thuakte a huh dingmi khat beek a om lohna a mu hi.Tua ahih cianginamaute a hon khia ding lea gualzawh nadinginama vangliatna a zang ding hi.</VERS>
            <VERS vnumber="17"> Amah in thumanna penawmdal lum bangin silh dinga,gualzawhna pensik lukhu bangin khu ding hi.Na khempeuh a manin bawlkik nopna,gimna a piangsakte gim pia-inthukkik nopna lungsimpuan bangin a silh ding hi.</VERS>
            <VERS vnumber="18"> Amau’ gamtatna banginamah in thukkik dinga,amah a langpangte gim pia ding hi.Ama galte a thukkik ding hi.A gamla pekah a omtuipi gei-a gamte zonga thukkik ding hi.</VERS>
            <VERS vnumber="19"> Tua ahih ciangin nisuahna lenitumna kikalah a ommi khempeuh in amah zahtakin,a vangliatna kihta ding uh hi.Bang hang hiam cih leh huihpi nung bang,tuipi khang banginamah hong pai ding hi. </VERS>
            <VERS vnumber="20"> Topa in ama mite tungah,“Note a hong hu dinginJerusalem-ah kong pai dinga,mawhna panin a kihei khia mi peuhmahka hong hon khia ding hi.</VERS>
            <VERS vnumber="21"> “Note tawh hih bangin thuciamna ka bawl hi: Keima vangliatna tawh keima thukhamte le ka thuhilhnate note tungah kong pia khin a, tu a kipanin a tawntungin note in tua thute zui-in na suanlekhakte uh na hilh ding uh a, a khang khangin na maimangsak kei ding uh hi,” a ci hi.</VERS>
        </CHAPTER>
        <CHAPTER cnumber="60">
            <VERS vnumber="1"> Jerusalem khuapi aw,tho-in sun nitaang bang in!Topa’ minthanna innangmah hong taan zo hi.</VERS>
            <VERS vnumber="2"> Minam dangtekhuamial in tuamcip dinga,ahi zongin nangma tungahTopa’ khuavak hong taang ding hi.Ama minthanna innang hong ompih ding hi.</VERS>
            <VERS vnumber="3"> Nangma khuavak sungahminam dangte hong pai ding uh a,nangma taan khiatna sungahkumpite hong pai ding uh hi. </VERS>
            <VERS vnumber="4"> Na kimkotah khuadak inla mu in.Na mite kikaikhawminnang kiangah a ciah dinginhong pai uh hi.Na tapate gamlapi paninhong ciah ding uh a,na tanute naungek banginhong kipua ding hi.</VERS>
            <VERS vnumber="5"> Tua ciangin nangmah in mu-inna maitai dinga,na lungsim liingin na lungdam ding hi.Bang hang hiam cih lehtuipi tawnin nangma kiangahvan hong kipuak dinga,minamte’ hauhna khempeuhnangma kiangah hong tung ding hi. </VERS>
            <VERS vnumber="6"> Midian mite le Efah mite’ kalaoh note,kalaoh honpite innang hong tuam ding uh a,Sheba gam sunga om khempeuhhong pai ding uh hi.Amaute in kham le paknamtuihong paipih ding uh a,Topa phatna a taangko ding uh hi.</VERS>
            <VERS vnumber="7"> Kedar gam tuuhonte khempeuhnang kiangah hong kipua dinga,Nebaioth mite’ tuutaltenangma deih nana-ah kizang ding hi.Ka biakna tau tungah piak dingintuate hong kipaipih dinga,keimah in a minthang ka biakinnka minthangsak semsem ding hi. </VERS>
            <VERS vnumber="8"> Meiipi leeng banginhong pai henhan hih teembawte,vakhute a bukah a leeng bangina hong leeng henhante kuate ahi hiam?</VERS>
            <VERS vnumber="9"> Hih teembawte pen tuipi gei le tuikulh-aha om teembawte hi a,Tarshish teembaw lianpite inhong makaih hi.Topa in nangmah a minthang mahmahinhong bawlkhin ahih maningamlapi panin tua teembawte innangma mite hong puak uh a,a ngun a khamte uh tawhhong puakkhawm uh hi.Topa, na Pasian, Israel-te’ Siangtho Paa pahtawina-in a hong puak uh ahi hi. </VERS>
            <VERS vnumber="10"> Gamdang mite inna kulhte ciangkik ding uh a,amau’ kumpite innangma na hong sem ding uh hi.Bang hang hiam cih lehka hehna tawh nang kong vat gawp khin a,ahih hangin tu-in keima maipha tawhnang tungahhehpihna kong nei khin hi.</VERS>
            <VERS vnumber="11"> Kigual deudau-in a hong paina uhaha kumpite uh hong makai-in,mite in minamte’ hauhnana kiang hong tuttheih nadinginna kulhkongpite kihong tawntung dinga,a sun a zanin kikhak ngei lo ding hi.</VERS>
            <VERS vnumber="12"> Bang hang hiam cih lehnangma na hong sem lo minam lekumpi gam bei mang dinga,tua minamtekisia-mai mang ding hi. </VERS>
            <VERS vnumber="13"> Keima biakinn muna mel a hoihsak dinginLebanon mual minthanna ahitaaksan sing, hiangpa sing le taksingtena kiangah hong tung dinga,keima khengakna munka minthangsak ding hi.</VERS>
            <VERS vnumber="14"> Nang hong nengniamte’ tatena mai-ah a kunsa-in hong pai ding uh a,nang hong simmawh mi khempeuhna khe mai-ah hong bok ding uh hi.Amaute in nang pen Topa’ khuapi,Israel-te’ Siangtho Pa’ Zion,hong ci ding uh hi. </VERS>
            <VERS vnumber="15"> Hong kinusia, hong kimudah,kuama hong nawk loh nang pena tawntungin lianin,khang khat pan khang khatlungdamna ahi dinginkong bawl ding hi.</VERS>
            <VERS vnumber="16"> Nupi khat in a ta nawi pia-inlimtakin a kep bangin,minamte le kumpite innang hong vakin hong kem ding uh hi.Tua ciangin kei pen Topa,nangmah a hong Honpa,nangmah a hong Tankhiapa,Jakob’ Vanglian Pa ka hihnana thei ding hi. </VERS>
            <VERS vnumber="17"> Sumngo tangin kham kong puak dinga,sik tangin ngun kong paipih ding hi.Sing tangin sumngo,suang tangin sik kong puak ding hi.Nuam na sak nadinginna mang liante uh bawlinna nasem ukte uh thuman thutang tawhna ka semsak ding hi.</VERS>
            <VERS vnumber="18"> Na gam sungah ngongtatna thukiza nawn lo dinga,na gam sungah siatmaina lesuksiatna om nawn lo ding hi.Nangmah in na kulhte pen Hotkhiatna,na kulhkongpite pen Phatna,na ci ding hi. </VERS>
            <VERS vnumber="19"> Sun hunin ni pennangma khuavak hi lo dinga,zan hunin kha penna khuavak hi nawn lo ding hi.Topa pen a tawntungnangma khuavak hi dinga,na Pasian pen na minthanna hi ding hi.</VERS>
            <VERS vnumber="20"> Na ni tum nawn lo dinga,na kha zong tumkik nawn lo ding hi.Bang hang hiam cih leh Topa pennangma khuavak hi tawntung dinga,na thumna hunte beita ding hi.</VERS>
            <VERS vnumber="21"> Na mihingte khempeuhthuman ding uh hi.Keima min a than nadinginkeima suansa kung,ka khut tawh ka sepsa gam penamaute in nei paisuak ding uh hi.</VERS>
            <VERS vnumber="22"> A ngek pen mipa minam khat suak dinga,a neu pente milianpi suak ding hi.Kei pen Topa ka hi hi.A hun a tun cianginkeimah in thakhatinhih thu ka tungsak ding hi.</VERS>
        </CHAPTER>
        <CHAPTER cnumber="61">
            <VERS vnumber="1"> Gimna a thuak mite tungahthuhoih a puak dinginTopa in kei hong teelinhong sawl ahih maninkeima sungahTopa Pasian’ kha hong om hi.Lungsim kitamzante a damsak ding,salin a kimante tungahsuahtakna thu a gen ding,a kikhum mite adinginthong kong a hong ding,</VERS>
            <VERS vnumber="2"> Topa in a mite hon khia-in,a galte a guallelhsak ding huna tunna thu a gen ding,a thum mi khempeuh a hehnem ding, </VERS>
            <VERS vnumber="3"> amaute pen a thuman mite kici-in,amah a kiminthansak theih nadinginTopa in a mite kem hi,a kicihtheih nadinginZion-ah a om a dah mitea lungdamna ding,a lungkham mite inphatna la a saktheih nading,a lunggim mite inPasian a phattheih nadinginamah in kei hong sawl zo hi.</VERS>
            <VERS vnumber="4"> Amaute in tanglai-a a siasate,lamphakik ding uh a,a kisia-maisate ding kiksak ding uh hi.Amaute in khang tampi sunga kisia-maisa khuapitepuahkik ding uh hi. </VERS>
            <VERS vnumber="5"> Gamdang mite inna tuuhonte uh hong kepsak dinga,khualmite pen note’ lo kho leleenggui puahte hi ding uh hi.</VERS>
            <VERS vnumber="6"> Ahih hangin note penTopa’ siampite hong kici dinga,mihingte in note pen i Pasian’ nasemte,ci-in hong gen ding uh hi.Minamte’ hauhna tengnote in na ne ding uh a,amau’ hauhna teng note inna kisaktheihpih ding uh hi.</VERS>
            <VERS vnumber="7"> Note’ maizumna tanginnopsakna a zah nihin na ngah ding uh a,note’ mindaina tangin no’ ngahna sungahna lungdam ding uh hi.Tua ahih ciangin na gam sung uhaha zah nih na luah ding uh hi.Note-a’ pentawntung lungdamna hi ding hi. </VERS>
            <VERS vnumber="8"> Bang hang hiam cih lehkeimah Topa in thutang deihin,mi’ nate suhna lekhialhna ka mudah hi.Amaute tungah amau’ thamanthuman takin ka pia dinga,tawntung thuciamnaamaute tawh ka bawl ding hi.</VERS>
            <VERS vnumber="9"> Amau’ suanlekhakte penminamte lakah kithei dinga,amau’ tuletate penmite laizangah kithei ding hi.Amaute pen Topa in thupha a piak mite hi,ci-in a mu mi khempeuhte inthei-in sang ding uh hi. </VERS>
            <VERS vnumber="10"> Topa’ hanginnakpitakin ka lungdam dinga,ka Pasian’ hanginkipakin ka diang ding hi.Bang hang hiam cih lehzipi pa puanhoih tawh kizemin,mothak nu a suangmanphate tawha kizep mah banginamah in hotkhiatna puankei hong silhsakin,thumanna puanpi tawhkei hong tuam khin hi.</VERS>
            <VERS vnumber="11"> Bang hang hiam cih lehleitung in a dawn meengsakin,huan in a kituhte a posak mah banginTopa Pasian inminam khempeuh mai-ahthumanna le phatna a po khiasak hi.</VERS>
        </CHAPTER>
        <CHAPTER cnumber="62">
            <VERS vnumber="1"> Zion a kihotkhiatna thukhuavak bangina taankhiat mateng,ama gualzawhna thumeivak kuang bangina taankhiat matengin,Zion ka ngaihsutna-ingamdai takin ka om mawk kei dinga,Jerusalem ka ngaihsutna-inka khawl mawk kei ding hi.</VERS>
            <VERS vnumber="2"> Minamte in na gualzawhna mu ding uh a,kumpi khempeuh inna minthanna mu ding uh hi.Topa in nang a hong phuahmin thak tawh nang hong kisam ding hi.</VERS>
            <VERS vnumber="3"> Nang pen Topa adinginhotkhiatna lukhu,na Pasian adinginkumpi lukhu tawh na kibang ding hi.</VERS>
            <VERS vnumber="4"> Nang pen a kinusia,hong kici nawn lo dinga,na leitang pen Gamkhing,kici nawn lo ding hi.Nang pen ama tungah ka lungkimna om,hong kici dinga,na leitang pen a Kiteenpih,kici ding hi.Bang hang hiam cih lehnang tungah Topa lungkim a,na leitang pena kiteenpih zi tawh kibang ding hi.</VERS>
            <VERS vnumber="5"> Bang hang hiam cih leh tangval innungak khat a teenpih mah banginnang hong lam pa innang hong teenpih dinga,zipi pa mothak nu tungaha lungdam mah banginnang tungah na Pasianlungdam ding hi. </VERS>
            <VERS vnumber="6-7"> Jerusalem aw, na kulhte tungahgalvilte ka koih khin a,sun tawntung le zan tawntunginamaute gamdai ngei lo ding uh hi.Amaute in a thuciamnaTopa phawksak ding uh a,amah in Jerusalem kipsakinleitung mite’ phat dingina bawlkik matenginamaute khawl lo ding uh hi. </VERS>
            <VERS vnumber="8"> Topa in limtakinthuciamna bawl khinzo a,a vangliatna tawh tungsak ding hi.“Na galte’ an dingin na anteka piakik nawn kei dinga,nangma sepsa leenggahzugamdang mite in dawn nawn lo ding hi.</VERS>
            <VERS vnumber="9"> Ahih hangin an a kholte in ne-inTopa na phat ding uh a,a kaikhawmte inkeima biakinn huang sungaha dawn ding uh hi,” ci hi. </VERS>
            <VERS vnumber="10"> Jerusalem mite aw,kulhkongpite panin pai khia unlaa hong ciahkik na mipihte uh adinginlam bawl khol un.Lam zik un; lam lianpi zikinsuangtumte pai khia unla,mite’ muh dingin lim khat khaito un.</VERS>
            <VERS vnumber="11"> Leimong dongah Topa taangko khin hi.Jerusalem mite tungah,“En un, no hong hon khia pa hong pai hi.Ama sep thaman a mite hong pua a,a gualzawhna thamana mite hong masuan hi,” ci un.</VERS>
            <VERS vnumber="12"> Amaute pen A Siangtho Mi,Topa’ Hotkhiatte kici dinga,nang pen A kizong khia,a kinusia lo khuapi, hong kici ding hi.</VERS>
        </CHAPTER>
        <CHAPTER cnumber="63">
            <VERS vnumber="1"> Edom gam, Bozrah khua paninpuan ausan silhin a hong pai,a puansilhna-ah minthanna mel nei-in,ama thahatna tawha hong pai pa kua ahi hiam?A hon khia zo dingin hatna a nei,gualzawhna thu a zasak dingina hong pai pa penTopa ahi keimah ka hi hi.</VERS>
            <VERS vnumber="2"> Bang hangin na puan san a,na puansilhte, leenggah cilna-ahleenggah a cil pa’ puan tawhkibang ahi hiam? </VERS>
            <VERS vnumber="3"> Mite lak paninkuamah in kei hong huh lo a,keimah guak in leenggah cil banginminam dangte ka cil hi.Sinsona tawh amaute ka cil a,hehna tawh amaute ka tuancil hi.Ka puan tungahamaute’ si hong kitheh gawp a,ka puan khempeuh tungahsisan hong baang khin hi.</VERS>
            <VERS vnumber="4"> Ka mite ka hotkhiat ding hunta ka sa a,a galte uh gimpiak ding a hun hita hi,ci-in ka ngaihsun hi.</VERS>
            <VERS vnumber="5"> Hong huh ding mi ka zong a,ahi zongin kuamah om lo hi.Kei a hong huh dinga om loh ciangin lamdang ka sa hi.Ahi zongin ka hehna inhong thahatsak a,kei mahmah thahatna tawhka gualzo hi.</VERS>
            <VERS vnumber="6"> Ka sinsona tawh minam dangte cilin,ka hehna hanginamaute zukham ka bangsak a,amaute’ sisanleilakah ka thehthang hi.Israel’ tungah Topa’ Hoihna</VERS>
            <VERS vnumber="7"> Topa’ itna kip, Topa phatnate,Topa in eite tungaha hong piak khempeuh tawh a kizui leh,ama hehpihna le a lianpiama itna kip tawh a kizui-inamaute tunga a piak,Israel innkuan tungahama hoihna lianpite ka gengen ding hi.</VERS>
            <VERS vnumber="8"> Bang hang hiam cih leh Topa in,“Amaute pen keima mi taktak hi a,amaute inkei hong khem lo ding hi,” a ci hi.Tua ahih manin a lungkhamna panunamaute a hon khia hi.</VERS>
            <VERS vnumber="9"> Vantung mite’ hotkhiat hi loin,Topa mahmah in amaute hon khia hi.A itna le a hehpihna tawhamaute hon khia a,amah in a beisa hun khempeuh ahamaute hoihtakin a kem hi.</VERS>
            <VERS vnumber="10"> Ahih hangin amaute in lehdo uh a,ama kha siangtho a dahsak uh hi.Tua ahih ciangin amah penamaute’ gal suak a,a mahmah in amaute a do hi. </VERS>
            <VERS vnumber="11"> Tua ciangin amaute in hun lui lai,ama nasem Moses’ hun a phawk uh hi.Ama mi a makaite hon khia-in,tuipi sung panin a pai khiatpih Topakoi-ah omta ahi hiam?Amaute’ tungahama kha a piapa,</VERS>
            <VERS vnumber="12"> Moses tungtawnina vangliatna zangin na lianpipi a sempa,ama mite’ mai-ah tuite khenkhamin,a minthan tawntung nadinginhih bang nate a sempa,tu-in koi-ah omta ahi hiam, ci uh hi.</VERS>
            <VERS vnumber="13"> Topa in tuithuk kantaninamaute a paipih cianginleilak a sakol pai banginkip mahmah uh a, amaute puk lo uh hi.</VERS>
            <VERS vnumber="14"> Lonona kuamsunga zuan suk bawngte banginTopa in amaute tawldamna a pia hi.Tua bangin Topa ina mite lamlak ahih maninama min thang tawntung hi.Hehpihna le Huhna Ngetna</VERS>
            <VERS vnumber="15"> A siangtho, a minthang,nangma omna vantung paninhong ensuk inla hong mu in.Nangma deihsakna le na vangliatnakoi-ah omta ahi hiam?Na lungsim’ deihna lenangma hehpihnakote adingin maimangta hi.</VERS>
            <VERS vnumber="16"> Bang hang hiam cih leh,Abraham in kote hong huh loin,Israel in kote hong phawk loh hanginnang pen kote’ Pa na hi hi.Topa aw, nang pen kote’ Pa na hi a,nangmah in tanglai pek pankote a hong hon khia pa na hi hi.</VERS>
            <VERS vnumber="17"> Topa aw, kote in nangkong kihtak loh theih nadingunbang hangin na lampi paninkote hong pialsakinka lungsim uh khauhsak na hi hiam?Nangma nasemte, nangma luah minamtena ngaihsutna-in hong kiheikik in. </VERS>
            <VERS vnumber="18"> Nangma mi siangthote intawlkhat sung bek na biakinn nei a,ko hong langpangte intua na biakinn pen tuancil gawp khinta hi.</VERS>
            <VERS vnumber="19"> Kote pen nangmah incikmahin na uk ngei loh mite,nangma mi ahi ngei lo mite tawha kibang ka suakkhin uh hi.</VERS>
        </CHAPTER>
        <CHAPTER cnumber="64">
            <VERS vnumber="1-2"> Nangma langte tungahna min na theihsakna ding lenangma omna-ahminamte lau-in a lin nadinginmei in selkeu kuangsakinmei in tui a sosak banginnangma mai-ah mualte a lin nadinginbang hangin na vangliatna tawhvantung balkekinhong paisuk lo na hi hiam?</VERS>
            <VERS vnumber="3"> Kote’ lamet lohpi-in nang hong pai-ina lauhuai nate na bawl ngei a,na mai-ah mualte a liing hi.</VERS>
            <VERS vnumber="4"> Amah a ngakte adingin na a sempa’ thutanglai pek panin kuamah in thei ngei lo,kuama bil in za ngei lo a,kuama mit innang sim loh Pasian dang mu ngei lo uh hi.</VERS>
            <VERS vnumber="5"> Thuman nasep lungdam takin a semte,nangma deih bangin a nungtate,nangmah in na limbawl hi.Kote tungah nang na heh a,ahi zongin kote ka khial lai veve uh hi.Tanglai pek a kipaninka mawh ngitnget uh hi.A tua bangpi mahinkote hong kihon ding ahi hiam?</VERS>
            <VERS vnumber="6"> Kote khempeuhmawhnei mi ka hi khin uh a,ka gamtat hoih khempeuh uh zongpuannin tawh kibang lai veve hi.Kote khempeuhsingteh bangin ka vul uh a,ka mawhna hangunhuih letkhiat nahthel keu ka bang uh hi.</VERS>
            <VERS vnumber="7"> Tua ahih cianginnangmah a hong pom dingin a hanciam tawm,nangma min a lo kuamah om lo hi.Bang hang hiam cih leh kote kiang paninnang in na maitang na seel a,mawhna khut sungahkote na hong pia hi. </VERS>
            <VERS vnumber="8"> Ahi zongin Topa aw,nang pen kote’ Pa na hi hi.Kote pen tungman bang hi-in,nang pen beelseek pa bang na hi a,kote khempeuhnangma bawl mite ka hi uh hi.</VERS>
            <VERS vnumber="9"> Topa aw, nakpitakin sinso kei inla,mawhna ciamtehteh kei in.Kote khempeuh nangma mi ka hihna uhhong ngaihsun in.</VERS>
            <VERS vnumber="10"> Nangma khuapi siangthotegamlak suak khinta a,Zion zong gamlakpi suak a,Jerusalem khua gamkhing a suak hi.</VERS>
            <VERS vnumber="11"> Kote’ inn a siangtho le a hoihte,ka pate un nangmah hong phatna muntemei in kaang khin a,kote’ mun nuam khempeuha sia suak khinta hi.</VERS>
            <VERS vnumber="12"> Topa aw, hih thute-ahnangmah ki-ipcip niloh ding na hi hiam?Nang daitakin om dide-innakpitakin kotehong gimsak ding na hi hiam?</VERS>
        </CHAPTER>
        <CHAPTER cnumber="65">
            <VERS vnumber="1"> Keima mite’ thungetnaa pia dingina baihsa-in kei om napi-in,amaute in hong ngen lo uh hi.Amaute’ muh dingin kei om napi-in,amaute in hong zong beek lo uh hi.Minamte tungah, “Hih lai-ah om ing,hih lai-ah om ing,” ci-ina dawng pah dingin kiging napi-in,amaute in kei tungahthu hong ngen lo uh hi.</VERS>
            <VERS vnumber="2"> A hoih loin gamta-in,amau’ deih bang a zui teitei mite,</VERS>
            <VERS vnumber="3"> ka maitangah a tawntunginkei hong hehsak denin,biakna huan sungah biakpiakna bawlindawibiakna tau tungahpaknamtui a hal mite,</VERS>
            <VERS vnumber="4"> han sungah tu-in, mun simthamah zaninmisite thu a dong mite,voksa ne-in amau’ beel sungahdawibiakna sa mehtui a koih mite,</VERS>
            <VERS vnumber="5"> “Note kiang panin kotehong kituamkoih ahih maninkihem khia unla,ko kiangah hong pai kei un,”ci-in midangte tungah a gen mite -hih bang mite khempeuh a sang dingina beisa hun sungahka kiging tawntung hi.Hih bang miteka thuakzo nawn kei hi.Amaute tungah ka hehna pena mit ngei lo meikuang tawh kibang hi. </VERS>
            <VERS vnumber="6-7"> Tu-in amaute gimpiak dingka khentat khin a,amaute’ thuak dingtelai sungah kiciamteh khin hi.Amau’ mawhnateka mawk koih kei dinga,amau’ mawhna lea pu a pate uh mawhnateka thukkik ding hi.Amaute in mual liante tungahpaknamtui halin,mual neute tungahhong simmawh uh ahih maninamau’ gamtatna tawh kizui-inka thuk ding hi, ci hi. </VERS>
            <VERS vnumber="8"> Topa in hih bangin ci hi:“Leenggahzu pen leenggah bom paninkingah a, mite in, ‘Tuatekimang thei ding ahih cianginsusia kei un,’ a cih mah bangunkei zong a minam bupun susia loin,keima na hong semteka suaktasak ding hi.</VERS>
            <VERS vnumber="9"> Jakob sung paninJudah minamte thupha ka pia dinga,amau’ suanlekhakte inmual tung gam a luah ding uh hi.Keima na hong sem, keima teel mite,tua gamah teeng ding uh hi.</VERS>
            <VERS vnumber="10"> Amaute in kei hong bia ding uh a,Sharon gam pen amau’ tuuhongamtatna mun suaksak ding uh a,Akhor Kuam penamau’ bawng honte’ lupna muna suaksak ding uh hi. </VERS>
            <VERS vnumber="11"> “Ahih hangin kei a hong nusia,ka mual siangtho a mangngilh,Gad pasian adingin sabuai phahin,Meni pasian adingin zu helsahai sungah a dim note pen,</VERS>
            <VERS vnumber="12"> namsau tawh a si dinginka hong seh dinga,hong that dingte’ mai-ahna ngawng uh na dawh ding uh hi.Bang hang hiam cih leh kong sap cianginnote in nong dawng kei uh a,thu ka gen ciangin nong ngai kei uh hi.Keima thu man loh ding mahna ut zaw uh a, a sia na gamta uh hi.</VERS>
            <VERS vnumber="13"> Tua ahih manin Topa Pasian inhih bangin ci hi:En un, ka nasemte in ne ding uh a,ahih hangin note na gilkial ding uh hi.Ka nasemte in dawn ding uh a,ahih hangin note na dangtak ding uh hi.Ka nasemte lungdam ding uh a,ahih hangin note na maizum ding uh hi.</VERS>
            <VERS vnumber="14"> Ka nasemte inlungdamin la sa ding uh a,note in lungsim na sa-in kiko-in,lungsim gimna hangin na tau ding uh hi.</VERS>
            <VERS vnumber="15"> Keima teel mite insamsiatna-in na min uh zang ding uh a,Topa Pasian in note hong that ding hi.Ahih hangin ama nasemte penmin dang a phuah ding hi.</VERS>
            <VERS vnumber="16"> Leitungahthupha a kipiak ding a ngen pa inthuman Pasian min tawhthupha a kipiak ding ngen dinga,leitungah thuciamna a lapa inthuman Pasian min tawh a ciam ding hi.Bang hang hiam cih leh a beisa hunahaksatnate khempeuhkimangngilh khinta a,tuate bei mang khinta hi.Van Thak le Lei Thak</VERS>
            <VERS vnumber="17"> “Tu-in vantung thakte leleitung thak ka piangsak hi.A beisa thute kiciamteh nawn lo dinga,kiphawkkha nawn lo ding hi.</VERS>
            <VERS vnumber="18"> Keima piansaksa sungahlungdamin kipakin om tawntung un.Bang hang hiam cih lehJerusalem khuapilungdamna khua-in bawlin,a mitea lungnuam dingin ka bawl hi.</VERS>
            <VERS vnumber="19"> Jerusalem’ hangin ka lungdam dinga,ka mite’ hangin ka kipak ding hi.Tua khua sungah kahna aw lecimawhin kikona aw om nawn lo ding hi.</VERS>
            <VERS vnumber="20"> Naupangte a ngeksih om lo dinga,sauveipipi kinungta ding hi.Kum za bek a nungtatea khansihin kingaihsun dinga,kum za cing loin a site,keima gimpiakna lim hi ding hi.</VERS>
            <VERS vnumber="21"> Amaute in inn lam ding uh a,a sungah teeng ding uh hi.Amaute in leenggui lo bawl ding uh a,a gah ne ding uh hi.</VERS>
            <VERS vnumber="22"> Amaute in inn lam ding uh a,tua inn-ah midang teng,cih om nawn lo ding hi.Amaute in leenggui suaninadang khat in ne, cih om lo ding hi.Bang hang hiam cih lehkeima mite’ nuntak hun pensingkung khat nuntak tan bangsawt dinga,keima teel mite inamau’ khut tawh a sepsa natelungdamin nesuak ding uh hi.</VERS>
            <VERS vnumber="23"> Amaute in a mawk nadinginna sem lo ding uh a,lungkham nadinginta nei lo ding uh hi.Bang hang hiam cih lehamaute pen Topa’ thupha piak,suanlekhakte hi ding uh a,amau’ tate amaute tawhnungta khawm ding uh hi.</VERS>
            <VERS vnumber="24"> Amaute in hong sap ma-inke’n ka dawng dinga,amaute in thu a gen laitakinke’n ka za ding hi.</VERS>
            <VERS vnumber="25"> Keivom le tuuno inan nekhawm ding uh a,humpinelkai in bawngtal banginbuhkung ne ding hi.Leivui pen gulpi’ an hita dinga,mite hong tu nawn lo ding hi.Keima mual siangtho tung tengahamaute kiliamsak lo ding uh a,kisusia lo ding uh hi,Topa in ci hi,” a ci hi.</VERS>
        </CHAPTER>
        <CHAPTER cnumber="66">
            <VERS vnumber="1"> Topa’ Thukhenna le Zion’ Mailam DaupainaTopa in hih bangin ci hi:Vantung penkeima tokhom hi a,leitung penkeima khengakna ahi hi.Kei adingin koi lai-ah inn lam dinga,keima tawlngakna ding munkoi lai ahi hiam?</VERS>
            <VERS vnumber="2"> Hih nate khempeuhkeima bawlsa ahih maninhih nate khempeuh keima-a’ ahi hi,Topa in ci hi.Ahih hangin kiniamkhiatin,lungsim a kitamzan mipa,keima thu-ah lau-in a liing kelkel pa,keima deih mipa ahi hi. </VERS>
            <VERS vnumber="3"> Biakna-in bawngtal a gopa inmihing zong that hi.Biakpiakna-in tuuno a gopa inui ngawng zong at hi.An tawh biakpiakna a bawlpa invok si zong pia hi.Paknamtui tawhphawkna biakpiakna a bawlpa inmilim zong bia-in thupha a pia hi.Hih mite amau ut bang ciatin gamta uh a,amau’ kihhuai gamtatna uhahnuam a sa uh hi.</VERS>
            <VERS vnumber="4"> Tua ahih ciangin amaute tungahgimna ka tungsak dinga,amau’ kihtak thute mahamau’ tungah ka tungsak ding hi.Bang hang hiam cih leh ka sap cianginkuamah in hong dawng lo uh a,thu ka gen cianginkuamah in hong ngai lo uh hi.Keima thu man loh ding mah ut zaw uh a,a sia-in gamta uh hi, a ci hi. </VERS>
            <VERS vnumber="5"> Ama thu-ah lau-in a liing mite aw,Topa’ thu za un:Keima tungahnote nong cihtakna hangunna mipihte uh pawlkhat innote hong mudahinhong hawl khia ding uh a,zahpihna tawh note hong hopihin,“Lungdamin na om ding uhhong deihsak ka hih manun,Topa in ama liatna hong lak henla,note hong hon khia tahen,”hong ci vial ding uh hi.Hih banga hong paute penmindaina a thuak ding mite ahi uh hi.</VERS>
            <VERS vnumber="6"> Ngai un, khuapi sunga gamlumna!Biakinn sunga awging!Topa in a galte gim a piaknahuging ahi hi. </VERS>
            <VERS vnumber="7"> Ka khuapi siangtho pennausuak natna a thuak ma-innau a suak nupi tawh kibang a,nausuak gimna a tun ma-inamah in tapa khat a nei hi.</VERS>
            <VERS vnumber="8"> A tuaci bangkua’n za ngei na hi uh hiam?A tuaci bangkua’n mu ngei na hi uh hiam?Ni khat thu-ingam khat piang ngei ahi hiam?Tomnokhat sunginminam khat piang khia ngei ahi hiam?Bang hang hiam cih lehZion in nausuak gimna a thuak phetina minamte suak khia pah hi.</VERS>
            <VERS vnumber="9"> Nausuah hun tungsak napi-insuaksak lo ding ka hi hiam,Topa in ci hi.Nau a suakkhiasak keimah innaugil khakcip ding ka hi hiam,na Pasian in ci hi. </VERS>
            <VERS vnumber="10-11"> Naungek in a nu’ nawi teepinnuam a sak mah bangin,Jerusalem in nuam a sakna ahnuam na sakkhawm theih nadingunamah a it khempeuhte aw,Jerusalem tawh lungdam unla,ama hangin kipak un.Ama hanginkapin a thum khempeuhte aw,ama lungdamna ahamah tawh lungdam khawm un, a ci hi. </VERS>
            <VERS vnumber="12"> Topa in hih bangin ci hi:Tu-in gunpi bangin nopsakna letuilet khia bangin minamte’ hauhnaama tungah ka tungsak ding hi.Note pen a nu’ nawi teepin,a ang-ah kipua a,a khuk tungah a diangnaungek na bang ding uh hi.</VERS>
            <VERS vnumber="13"> A nu in a ta a hehnep banginnote kong hehnem dinga,note in Jerusalem khua sungahhehnepna na ngah ding uh hi.</VERS>
            <VERS vnumber="14"> Hih thu a hong piang na muh uh cianginna lungdam ding uh hi.Note hong thahatsakinhong cidamsak ding hi.Tua cianginka thu hong mangte ka huhna,ka galte tungah ka hehna ka lahna thuna thei ding uh hi, ci hi. </VERS>
            <VERS vnumber="15"> Bang hang hiam cih lehheh mahmahna tawhama sinsona lemeikuang tawh gim a pia dinginmeikuang sungah Topa hong pai dinga,huihpi bangina leengte hong pai ding hi.</VERS>
            <VERS vnumber="16"> Bang hang hiam cih lehTopa in mei tawh thukhenna sem dinga,a mawh mi khempeuh tungaha namsau tawh thu khen dinga,Topa in a thah mitetam mahmah ding hi.</VERS>
            <VERS vnumber="17"> Biakna huan sungah a pai dingin amaute kisiansuahin a kisiangthosak, a laizang a om pen a zuite, voksa le kihhuaina le zusa a nete bei mang khawm ding hi, Topa in ci hi.</VERS>
            <VERS vnumber="18"> Bang hang hiam cih leh amau’ nasepnate le amau’ ngaihsutnate ka thei a, minam khempeuh a khawm dingin ka hong pai hi. Amaute hong pai-in ka minthanna mu ding uh a, </VERS>
            <VERS vnumber="19"> amaute’ lakah lim khat ka khai ding hi. Amau’ sung panin, minamte tung, Tarshish mite tung, Put mi le Lud mite tung, Meshek mite tung, Tubal mi le Javan mite tung, ka min hoihna a za ngei lo, ka minthanna a mu ngei lo tuipi gei-a om gam mite tungah a suakta lai mite ka sawl ding hi. Amaute in minamte lakah ka minthanna genthang ding uh hi. </VERS>
            <VERS vnumber="20"> Israel mite in beel siangtho sungah an tawh amau biakpiakna tawi-in Topa’ biakinn-ah hong paipih uh mah bangin amaute in minam khempeuh lak panin Topa’ tungah piak dingin na sanggamte khempeuh uh, sakolte, leengte, taalte le late, kalaoh hatte tungah hong pua-in ka mual siangtho Jerusalem-ah hong paipih ding uh hi, Topa in ci hi. </VERS>
            <VERS vnumber="21"> Amaute kimkhat zong, siampite le Levi mite a suak dingin ka la ding hi, Topa in ci hi.</VERS>
            <VERS vnumber="22"> Ka bawl ding vantung thak leleitung thak pen ahihlehkeima mai-ah kip ding hi.Tua mah bangin na suan na khakte uh lena min uh kip ding hi, Topa in ci hi.</VERS>
            <VERS vnumber="23"> Khadet khat pan Khadet khat,keimah bia dingin Jerusalem-ahmi khempeuh hong pai ding uh hi,Topa in ci hi.</VERS>
            <VERS vnumber="24"> Amaute a ciah uh ciangin kei hong lehdo mite’ luanghawmte en ding uh hi. Bang hang hiam cih leh amau a ne thante si ngei loin, amau a kihalna mei mit ngei lo dinga, amaute pen mi khempeuh’ kih hi ding hi, a ci hi.</VERS>
        </CHAPTER>
    </BIBLEBOOK>
    <BIBLEBOOK bnumber="24" bname="Jeremiah" bsname="Jere">
        <CHAPTER cnumber="1">
            <VERS vnumber="1"> Jeremiah A Kisapna le A KisawlnaBenjamin gam Anathoth khua-a siampi khat ahi Hilkiah’ tapa Jeremiah’ thugente hih bang ahi hi. </VERS>
            <VERS vnumber="2"> Amon’ tapa Josiah, Judah gamah kumpi a suah zawh kum sawm le kum thum a cin kumin ‘Topa in Jeremiah a hopih hi. </VERS>
            <VERS vnumber="3"> Josiah’ tapa Jehoiakim kumpi a suah ciangin Topa in Jeremiah a hopih leuleu hi. Tua khit ciangin Josiah’ tapa Zedekiah kumpi a suah zawh kum sawm le kum khat a phak kum, a kha ngana, Jerusalem khua mite sal tang dingin a kipuakkhiat dong tam veipi a hopihpih hi.</VERS>
            <VERS vnumber="4"> Topa in kei hong hopih a,</VERS>
            <VERS vnumber="5"> “Gil sungah kong bawl ma-innang kong thei khinzo hi.Na suah ma-innang kong teel khia khinzo a,minam dangte tungah kamsangdingin kong koih khinzo hi,”hong ci hi. </VERS>
            <VERS vnumber="6"> Tua ciangin keimah in,“Ah, Topa Pasian aw,kei thugen ka siam kei a,naupang khat ka hi lel hi,” ka ci hi. </VERS>
            <VERS vnumber="7"> Ahih hangin Topa in,“‘Naupang khat ka hi lel hi,’ ci kei in;bang hang hiam cih lehkong puakna khempeuhte kiangahna pai dinga,kong sawl peuhpeuh na gen ding hi.</VERS>
            <VERS vnumber="8"> Amaute kihta kei in;bang hang hiam cih lehnangmah a hong hu dinginka hong ompih hi,Topa in kong ci hi,” hong ci hi. </VERS>
            <VERS vnumber="9"> Tua ciangin Topa ina khut tawh hong zam phei-inka muk hong lawnsakinhong hopih hi.“En in, ka thute na kam sungahkong koih khinzo hi.</VERS>
            <VERS vnumber="10"> Gam khempeuh lekumpi khempeuhte’ tungaha bot khia ding lea phel khia dingin ahi zongin,a susia ding lea lawn khia dingin ahi zongin,a lam ding lea phut dingin ahi zongin,tuni-in za,nang kong piazo hi,” hong ci hi.</VERS>
            <VERS vnumber="11"> Tua ciangin Topa in kei tungah, “Jeremiah aw, bang mu na hi hiam?” ci-in hong dong hi. Kei zong, “Ngak, a kici almond singhiang khat ka mu hi,” ci-in ka dawng hi. </VERS>
            <VERS vnumber="12"> Tua ciangin Topa in, “Na man hi; bang hang hiam cih leh ka thugente ka tangtunsak nadingin kei zong ka ngak hi,” hong ci hi.</VERS>
            <VERS vnumber="13"> Topa in a nihveina hong hopih leuleu a, “Bang na mu hiam?” ci-in hong dong hi. Kei zong, “Beel a so khat ka mu a, leilu lam panin hong awnsuk hi,” ka ci hi. </VERS>
            <VERS vnumber="14"> Tua ciangin Topa in, “Leilu lam panin hih gammi khempeuhte’ tungah siatna hong sosuk ding hi. </VERS>
            <VERS vnumber="15"> Bang hang hiam cih leh leilu lamah a om gam khempeuh keimah in ka sam a, amaute hong pai-in Jerusalem khua kongpite-ah ahi zongin, khua kimkota kulh kiimte-ah ahi zongin, Judah gam khuapi khempeuh kiimte-ah ahi zongin a kumpi tokhomte uh hong phut ciat ding uh hi. </VERS>
            <VERS vnumber="16"> Ka mite in kei hong taisan uh ahih manin a mawhna uh hangin amau’ tungah thu ka khen ding hi; pasian dangte tungah meihal biakna pia uh a, a khut uh tawh a bawlsa uh milimte a bia uh hi. </VERS>
            <VERS vnumber="17"> Tua ahih manin Jeremiah aw, kithawi in. Pai inla kong sawl khempeuh amaute kiangah va gen in. Amaute kihta kei in; na kihtak leh amau’ mai-ah kong lausak zaw lai ding hi. </VERS>
            <VERS vnumber="18"> En in, hih gambup langah a ding ding, Judah kumpite, uliante, siampite le hih gammi khempeuh langah a pang dingin tuni-in nang, khuapi muanhuai khat bang ahi zongin, sikkhuampi khat bangin ahi zongin, sumngo kulhpi khat bangin ahi zongin kong bawl hi. </VERS>
            <VERS vnumber="19"> Amaute in nang’ langkhat ah hong do ding uh hi. Ahih hangin a hong zo kei ding uh hi; bang hang hiam cih leh Topa in kong cih in-ah, nangmah a hong hu dingin ka hong ompih ding hi,” a hong ci hi.</VERS>
        </CHAPTER>
        <CHAPTER cnumber="2">
            <VERS vnumber="1"> Topa in a Tawtolh Israel Mite ZolTopa in kei hong hopih a,</VERS>
            <VERS vnumber="2"> “Pai inla,Jerusalem khuamite’ zak dinginva taangko in.Topa in kong cih in-ah:Na khangno lai-a nong kipiakna,na mothak lai-a nong itna,a kikho nai lo gamlakahkei’ nung nong zuih lai hunka phawk hi.</VERS>
            <VERS vnumber="3"> Israel mite penTopa adingin a tuam om hi a,ama anlakna ah a anpalte ahi uh hi.Amaute a ne peuhpeuh a mawh suak uh a,gimna a thuak uh hi,Topa in hong ci hi, ci-in va gen in,”hong ci hi. </VERS>
            <VERS vnumber="4"> Jakob suan leIsrael innkuan khempeuhte aw,Topa’ kammal ngai dih un.</VERS>
            <VERS vnumber="5"> Topa in hih bangin ci hi:“Na pute na pate uh kei kiang paningamlapi-ah pai khia-in,bangmahin a kimang lo milim peuh bia-in,amau mahmah zongbangmahin a kimang loa suah khit nadingunkei tungah bang mawhnahong mu uh ahi hiam?</VERS>
            <VERS vnumber="6"> Amaute in, ‘Egypt gam panineite hong pai khiatpihinsehnel lak le dum lak,lei keu lak lea lauhuai khuamial bekbak lak,kuama pai ngei lohna mun,kuama ten lohna gamlakaha hong makaih Topakoi-ah om ahi hiam?’ci beek lo uh hi.</VERS>
            <VERS vnumber="7"> Singgah le a hoih natena nek theih nadingunan tamna munah kong tunpih hi.Ahih hangin no nong pai uh cianginka gam na ninsak uh a,ka neihsa leitanga kihhuai mun na suaksak tazen uh hi.</VERS>
            <VERS vnumber="8"> Siampite in, ‘Topa koi-ah om ahihiam?’ ci-in dong lo uh hi.Thukham a theite nangawn inkei hong thei lo uh hi.Kei tungah kumpi uliantehong khial khin uh a,kamsangte in Baal min tawh thugenin kimanna a nei lo milimtea bia uh hi. </VERS>
            <VERS vnumber="9"> “Tua ahih maninTopa in kong cih in-ah,note kong mawhsak lai dinga,na tate uh’ tate zong ka mawhsak ding hi.</VERS>
            <VERS vnumber="10"> Bang hang hiam cih leh nitumna lamahSaipras tuikulh mong dongkantan unla va en dih un.Nisuahna lamah Kedar gamah mi sawl unlalimtakin kan dih un;tua bang thua piang ngei peuhmah hiam, en dih un.</VERS>
            <VERS vnumber="11"> Gam khat peuhpeuh inpasian ahi taktak beek loa pasian-te uh nangawna khek ngei peuhmah uh hiam?Ahih hangin ka mite ina minthanna uh ahi keimah,bangmahin a kimang lona peuh tawh hong khek tazen uh hi.</VERS>
            <VERS vnumber="12"> Tua thu phawk unla lau un;vantungte aw,dah mahmah unla liing un,Topa in kong ci hi.</VERS>
            <VERS vnumber="13"> Bang hang hiam cih lehka mite in mawhna nam niha bawl zo uh hi.Nuntakna ciktui ahi keimaha hong taisan zo uh hi.Tuikhuk totawm uh a,a tuikhuk tawh uh keu-in,tui a vung thei kei hi. </VERS>
            <VERS vnumber="14"> “Israel sal ahi hiam?Sila namte hi zenzen ahi hiam?Hilo ahihleh bang hangina galte in luh gawp zo ahi hiam?</VERS>
            <VERS vnumber="15"> Humpinelkai bangin a galte inamah hawksan uh a,nakpitakin a hawk gawp uh hi.A gam uh gam simtham a suah uh a,a khuapite uh cimin kuamah teeng lo hi.</VERS>
            <VERS vnumber="16"> Tham loin, Memfis leTahpanhes mite in zonga luguh a suktapsak zo uh hi.</VERS>
            <VERS vnumber="17"> Israel aw, Topa na Pasian inlampi-ah hong makaih laitakinamah na nusiat manin nang tungahhih bang teng hong tung hi lo ahi hiam?</VERS>
            <VERS vnumber="18"> Tu-in Egypt gamah nang na pai maninbang phattuamnangah ding na hi hiam?Nail gun tuia va dawn lel ding na hi hiam?Assiria gamah na pai maninbang phattuamna ngah ding na hi hiam?Eufratis gun tuia va dawn lel ding na hi hiam?</VERS>
            <VERS vnumber="19"> Na gitlohna mah innangmah hong thuhilh dinga,kei na hong up nawn lohna innangmah hong mawhsak ding hi.Topa na Pasian nong nusia a,keimah nong kihtak nawn loh ciangin,nuam hetloin kha velval hi,cih thu thei inla mu in,Vanglian Topa Pasian in ka hong ci hi. </VERS>
            <VERS vnumber="20"> “Sawtpek lai a kipaninka hakkol kuaitaninka ukna nong nial a,hong kihenna khau sutatin,‘Na na ka sem kei ding hi,’na hong ci hi.Numei paktatte na bang uh a,mual sang tung teng lesing liim nuai tengahmilim na bia kawikawi uh hi.</VERS>
            <VERS vnumber="21"> A kiteelteel leenggui ci hoihte banginnang kong suankik zo a,ahih hangin nang kisiakikinbang hangin leenggah gui a hoih lotena suakkik na hi hiam?</VERS>
            <VERS vnumber="22"> Vuttui tawh kisilinsatpiang tampi na zang zonginna mawhna nin ka mu lai veve hi,Topa Pasian in kong ci hi.</VERS>
            <VERS vnumber="23"> Bangci bangin nangmah in,‘Kei ka nin kei hi.Baal pasian-te’ nung ka zui kei hi,’bang hangin ci thei ding na hi hiam?Mualkuam zangah a omna lampi totte ento inla,na hihsate mu dih in.A suktai a totai kawikawikalaoh huk na bang tazen hi.</VERS>
            <VERS vnumber="24"> Gamlak nuam a sa,lano hukte na bang tazen hi.A huk laitakin kua inkham zo ding ahi hiam?Amah a hih nuam peuhpeuh inhaksa loin,a ut hunhunin a ngah lel ding uh hi.</VERS>
            <VERS vnumber="25"> Na khe guakin lam pai kei inla,na dang taaksak kei in,kong cih hangin, nangmah in,‘Bang phamawh ahi hiam?Gamdang pasian-te ka it a,amau’ nung ka zui ding hi,’ na ci hi. </VERS>
            <VERS vnumber="26"> “Guta khatpeuha kimat ciangin a zum bangin,Israel mite, a kumpite,a uliante, a siampite,le a kamsangte uh zonga maizum ding uh hi.</VERS>
            <VERS vnumber="27"> Amaute in singtawng khat kiangah,‘Nang pen ka pasian na hi hi,’ ci uh a,suangtum khat kiangah,‘Ka pianna ka nu na hi hi,’peuh a ci uh hi.Bang hang hiam cih lehamaute in kei hong nungngatinhong maingat lo uh hi.Ahih hangin haksatna a tuah uh ciangin,‘Tho inla hong hon in,’ hong ci uh hi. </VERS>
            <VERS vnumber="28"> “Note-a’ dinga na bawl uhna pasian-te uh koi-ah om ahi hiam?Haksatna na tuah uh ciangina hong hon thei ahihleh kihonsak ta un;bang hang hiam cih leh Judah gam aw,na khuapi zahzah uhpasian na nei tazen uh hi.</VERS>
            <VERS vnumber="29"> Kei na hong mawhsakna uhbang thu teng tawh ahi hiam?Na vekpi-un kei nong langpan khin uh hi,Topa in kong ci hi.</VERS>
            <VERS vnumber="30"> Na tate uh thuhilhin ka sat hangina mawkna suak zo ta hi.Amaute kibawlpha tuan lo uh hi.Humpinelkai hawk banginna namsaute un na kamsangte uha that khinzo uh hi.</VERS>
            <VERS vnumber="31"> No Israel mite aw,Topa’ kammal limtakin ngai dih un.Israel-te adingin gamlak tawhkibang ngei ka hi hiam?A mial mahmah gam tawhkibang ngei ka hi hiam?Tua ahihleh bang hangin ka mite in,‘Ko ka suakta uh hi; nang kiangahkong pai nawn kei ding uh hi,’ci uh ahi hiam?</VERS>
            <VERS vnumber="32"> Nungak khat in a kizepnatemangngilh thei ahi hiam?A kipi mothak in a mothak puantemangngilh thei ahi hiam?Ahih hangin ka mite insim zawh loh ni tampi sunga hong mangngilh uh hi.</VERS>
            <VERS vnumber="33"> Na lawm ngaih dingna zon siam mahmah a,numei gilote nangawna zia na hilh thei zen hi.</VERS>
            <VERS vnumber="34"> Mawhnei lo mizawngte’ sisanna puan tungah baang hi.Amaute in na innhong luhngei beek lo uh hi. “Tua bang teng hinapi-in</VERS>
            <VERS vnumber="35"> nang in, ‘Kei ka mawh kei hi,kei tungahPasian heh nawn lo hi,’ na ci hi.En in, ‘Kei ka mawh kei hi,’na cih manin nang tungahthu kong khen ding hi.</VERS>
            <VERS vnumber="36"> Bang hangin na lungsimkheel ziauziau na hi hiam?Assiria in nanghong maizumsak ngei banginEgypt-te in zong nanghong maizumsak ding uh hi.</VERS>
            <VERS vnumber="37"> Nangmah zong tua gam paninmaizumna tawhna lu tungah vut khusa-innong pai khia ding hi;bang hang hiam cih lehkeimah Topa inna muan mite ka nial zo hi;amaute’ hangin na gualzo ngei kei ding hi.</VERS>
        </CHAPTER>
        <CHAPTER cnumber="3">
            <VERS vnumber="1"> “Mi khat in a zi ma henla,tua nu in zong amah nusia-in,midang khat’ zi va suak leh,a pasal masa in tua nulakik thei ding ahi hiam?Tua gam teng a ninsak khinsuak ding hi lo ahi hiam?Nang pen numei paktat suakinmi tampi tak tawh kingai khinzo napi-in,tu-in kei kianghong zuankik ding na hi hiam,Topa in kong ci hi.</VERS>
            <VERS vnumber="2"> Khuadak inla mualsang dawnte en dih in.Hong kilup khoppih lohna munkoi laitakah om ahi hiam?Arab mite in a suam dingungamlakah mi a ngak uh banginlam gei-ah tu-inna luppih ding mi na ngak hi.Na paktatna le na gitlohna tawhhih gam na ninsak zo hi.</VERS>
            <VERS vnumber="3"> Tua hang mahin guahtuikikangsak a,guah nunung hong zu lo hi.Ahi zongin numei paktatte tawha kibang hinapi-inna maizum thei kei lailai hi. </VERS>
            <VERS vnumber="4"> “Tumahin kei nong sam a, ‘Ka pa aw,ka neulai pek pan ka lawm na hi hi</VERS>
            <VERS vnumber="5"> nang keima tungahheh tawntung ding na hi hiam?A tawp donginlungham den ding na hi hiam?’na hong ci hi.En in, tua bang na cih hangin,siatna na hih theih khempeuhna hih khinzo hi,” a ci hi.Israel le Judah A Kisikkik Kul</VERS>
            <VERS vnumber="6"> Kumpi Josiah in a uk laitakin Topa in kei hong hopih a, “A zulhzau Israel, mualsang tung khempeuh ah pai-in singliim nuai khempeuh ah numei paktat bangin a om kawikawina na mu khinzo hiam? </VERS>
            <VERS vnumber="7"> Hih teng a hih khit ciangin kei kiangah hong kilehkik ngawn ding hi, ci-in ka up hangin amah hong kilehkik tuan lo hi. Tua bangin a gamtatna pen numei ginalo a sanggamnu Judah in zong a mu hi. </VERS>
            <VERS vnumber="8"> A zulhzau Israel, midang tawh a khialhna hangin kimakna lai pia-in, ka hawl khiat zong amah in a mu hi. Ahih hangin numei ginalo Judah lau tuan loin, amah zong numei paktat khat mah a va suak veve hi. </VERS>
            <VERS vnumber="9"> Tua bang hih ding amah in baih ngaihsut lel ahih manin suangtum le singtawng peuh bia-in khial a, gam a ninsak hi. </VERS>
            <VERS vnumber="10"> Hih bang teng hinapi a sanggamnu, numei ginalo Judah, a lungsim takpi tawh hong kilehkik loin, a kilehkik hong kineihkhem bek hi, Topa in kong ci hi,” hong ci hi.</VERS>
            <VERS vnumber="11"> Tua ciangin Topa in kei hong hopih a, “A zulhzau Israel, numei ginalo Judah sangin a mawhna tam zaw hi. </VERS>
            <VERS vnumber="12"> Pai inla leilu lam Israel gamah hih bangin va taangko in:‘Hong kilehkik in,a zulhzau Israel aw,Topa in kong ci hi.Hehna tawh nang kong en kei ding hi;bang hang hiam cih leha hehpih thei pa ka hi hi,Topa in kong ci hi.Ka heh tawntung kei ding hi.</VERS>
            <VERS vnumber="13"> Na mawhnana phawk ding bek kisam hi.Topa na Pasian na langpanna,singliim nuai khempeuh ahgamdang pasian-te tawhna khialh kawikawina leka thu nong man lohnate pulak in,Topa in kong ci hi.</VERS>
            <VERS vnumber="14"> Hong kilehkik un,a zulhzau ka tate aw,Topa in kong ci hi.Bang hang hiam cih leh note penkeima mite na hi uh a,khuapi khat panin mi khat,beh khat sung panin nihcih bangin hong la-in,Zion khua-ahka hong puak ding hi.</VERS>
            <VERS vnumber="15"> “‘Ka thu a hong mang makaite kong pia dinga, amaute in pilna le siamna tawh note hong uk ding uh hi. </VERS>
            <VERS vnumber="16"> Tua hun ciangin gam sungah note pungin na tam uh ciangin Topa in kong cih in-ah, mite in, “Topa’ Thuciamna Singkuang,” ci-in genin a nei nawn kei ding uh hi. Amaute in ngaihsun kha lo ding uh a, phawkkha loin, zong a goih beek kei ding uh hi. Tham loin zong a bawlkik nawn kei ding uh hi. </VERS>
            <VERS vnumber="17"> Tua hun ciangin Jerusalem khua pen Topa’ kumpi tokhom kici dinga, Jerusalem khua Topa’ omna-ah gam khempeuh hong kikhawmin, amaute in amau’ mawhnopna lungsim uh a zui tentan nawn kei ding uh hi. </VERS>
            <VERS vnumber="18"> Tua hun ciangin Judah mite in Israel mite hong pawlpih ding uh a, leilu lam gam salsuahna panin na pu na pate uh’ luah dingin ka piaksa gamah a paikhawm ding uh hi.</VERS>
            <VERS vnumber="19"> “‘Israel aw, ka tapa banginnang hong bawlin,gam khempeuh lakah a hoih pengam nopci mahmah khatnang hong pia ning,ci-in ka ngaihsun hi.</VERS>
            <VERS vnumber="20"> Ahih hangin a thuman lo zi ina pasal a nusiat banginIsrael mite aw, Topa in kong cih in-ah,no zong kei tungah nong thuman kei uh hi,’ci-in va taangko in,” hong ci hi. </VERS>
            <VERS vnumber="21"> Mual tung paninawging khat hong kiza a,Israel mite’ kahna letauna awging ahi hi.Lam a pialna hang uh leTopa a Pasian uha mangngilhna hang uh ahi hi.</VERS>
            <VERS vnumber="22"> Topa in, “Hong kilehkik un,a zulhzau ka tate aw,na zulhzauna uhkong damsak ding hi,” a ci hi.Amaute in zong, “En in,nang kiang kong pai uh hi.Bang hang hiam cih lehTopa kote’ Pasian na hi hi.</VERS>
            <VERS vnumber="23"> Mualtungte le mualsangte’ tungahgamlum lialuanate zuaupi taktak hi a,Israel mite hotkhiatna dingTopa eite’ Pasian’ kiang bekahom takpi hi.</VERS>
            <VERS vnumber="24"> “Ahih hangin i neu lai a kipan a zumhuai Baal pasian i biakna hangin i pu i pate’ biakna ahi tuulebawngte, a tapate le a tanute khempeuh uh i sum khinzo hi. </VERS>
            <VERS vnumber="25"> Tua ahih manin maizumin lum ni. I minsiatna silh ni. Bang hang hiam cih leh i neulai a kipan tuni ciang dong eite le i pu i pate pen Topa i Pasian’ tungah i mawh khinzo hi. Topa i Pasian’ thu i mang kei khinzo hi,” a ci uh hi.</VERS>
        </CHAPTER>
        <CHAPTER cnumber="4">
            <VERS vnumber="1"> Topa in, “Israel mite aw,na kilehkik nop uhlehkei kiangah hong kilehkik un.Na kihhuainate uh kei kiang panna paihkhiat uh a,na tai kawikawi kei uh a,</VERS>
            <VERS vnumber="2"> ‘Topa a nuntak bangin,’ ci-in,thuman tak, kiptak, thutang takinthu na ciam nak-uhlehgam khempeuh inthupha ka piak ding hong ngen ding uh a,kei’ sungah amautea lungdam ding uh hi,” a ci hi.</VERS>
            <VERS vnumber="3"> Judah gammite le Jerusalem khuamite tungah Topa in hih bangin ci hi:“Na lote uh kal unla,ling lakah khai vawh kei un.</VERS>
            <VERS vnumber="4"> Judah mite le Jerusalem khuamite aw,Topa’ thu zui unla,lungsim takpi tawh zui un.Na tuacih kei uhlehna bawl uh mawhnate hanginka hehna mei banginhong kuang khia dinga, a phelh zokuamah om lo ding hi,” a ci hi.Judah Gam Kila ding</VERS>
            <VERS vnumber="5"> Judah gamah va gen unla,Jerusalem khua-ah va taangko un.Gam sung khempeuh ahpeengkul mutin awng unla,va gen un.Hong kikhawm unla khuapi muanhuaite sungah va bu ni,va ci un.</VERS>
            <VERS vnumber="6"> Zion paina lampi kihilh unla,na suahtak nadingun tai un; zekai kei un.Bang hang hiam cih leh leilu lam paninsiatna lianpi ka hong puaksuk hi.</VERS>
            <VERS vnumber="7"> Humpinelkai khata bukna sawlkawm paninhong kuan khia zo a,gamte a susia ding pahong pai khia zo hi.Na gam uh a kisiasak ding lena khuapite uhahkuamah a ten loh nadingin a susia dinginama omna panin hong kuan khia khinzo hi.</VERS>
            <VERS vnumber="8"> Tua ahih maninpuanhampi silhin tau-in kap un.Bang hang hiam cih lehTopa’ hehna lauhuaipieite’ kiang panin kihei khia nai lo hi.</VERS>
            <VERS vnumber="9"> Topa in, “Tua ni ciangin kumpipa le kumpi uliante lungkia ding uh a, siampite lau mahmahin, kamsangte dipkua ding uh hi,” a ci hi. </VERS>
            <VERS vnumber="10"> Tua ciangin keimah in, “Ah, Topa Pasian aw, nangmah in hih mite le Jerusalem khuamite khem cih takin na khem khinzo hi. Bang hang hiam cih leh amau kiangah, ‘Nopna hong om ding hi,’ ci napi-in, amau a sunlum dingin namsau khat a om gige hi,” ka ci hi.</VERS>
            <VERS vnumber="11"> Tua hun ciangin hih mite le Jerusalem khua mite kiangah, “A sa mahmah huih, sehnel gam a sang mun panin ka mite tungah hong nung dinga, tua huih pen anvaite a zapsiang dingin a nung huih bang hi lo hi. </VERS>
            <VERS vnumber="12"> Ka sawl huih pen tua bang dingin hat lua ding hi. Tu-in Topa in amaute tungah thu khenin a gen hi,” kici ding hi.</VERS>
            <VERS vnumber="13"> En un, meii bangin i gal pahong pai a,a sakol leengte pingpei tawhkibang a,a sakolte muvanlai sanginmanlang zaw hi.Gimna i thuak ding hi;bang hang hiam cih lehgal lel ding ihi ta hi. </VERS>
            <VERS vnumber="14"> Jerusalem khua aw,nang hong kihotkhiat nadinginna lungsim sung paningitlohna sawp khia in.Na sungah gitlohna lungsimbang tanvei kemcip ding na hi hiam? </VERS>
            <VERS vnumber="15"> Ngai un; Dan gam paninaw khat hong ging a,Efraim Mual paninkisiatna ding thu hong kitaangko hi.</VERS>
            <VERS vnumber="16"> Minamte kiangah va gen unla,Jerusalem kiangah va taangko un.“Gamlapi panin mite hong pai uh a,Judah gam khuapite langpanginhong kiko uh hi.</VERS>
            <VERS vnumber="17"> Judah gam inkei hong langpan ahih maninlohongte bangin a galte in a kimkotaha pang dimdiam uh hi,Topa in kong ci hi.</VERS>
            <VERS vnumber="18"> Na lungsim le na gamtatnate’ hanginnang’ tungah hih thu hong tung hi.Hih pen nangma gitlohna hang hi a,na lungtang pailetinhong sun hi,” a ci hi. </VERS>
            <VERS vnumber="19"> Aw, ka lungtang, ka lungtang!Na ka sa mahmah hi.Ka lungtang kisai vanvan a,ka om hithiat thei kei hi;bang hang hiam cih lehpeengkul mutna aw,gal kisimna aw ka za hi.</VERS>
            <VERS vnumber="20"> Siatna khat khit cianginadang khat hong tung a,gam sung khempeuh kisia khinta hi.Thakhat thu-inka bukte hong kisuksiatsak a,ka puankhaite kikek gawp hi.</VERS>
            <VERS vnumber="21"> Bang tanvei galkisimnamu lai ding ka hi hiam?Bang tanvei peengkul awza lai ding ka hi hiam?</VERS>
            <VERS vnumber="22"> Topa in, “Ka mite hai uh a,kei hong thei lo uh hi.Naupang haite bang uh a,bangmah thei lo uh hi.A sia bawl ding lamsangsiam bek uh hi.A hoih bangmah bawl thei lo uh hi,” a ci hi. </VERS>
            <VERS vnumber="23"> Leitung ka et leh limlemel nei lo a,vantungah zong khuavak om lo hi.</VERS>
            <VERS vnumber="24"> Mualte ka et lehkiliing damdam uh a,mual neute kileh kawikawi uh hi.</VERS>
            <VERS vnumber="25"> Ka khuadak lehmi khat beek ka mu kei a,vana vasate zonga leeng mang khin uh hi.</VERS>
            <VERS vnumber="26"> Ka et leh, logam leihoih tengsehnel gam suakkhin a,Topa’ mai, a hehna lianpi mai-ah,khuapi khempeuh kisia khin uh hi.</VERS>
            <VERS vnumber="27"> Bang hang hiam cih leh Topa in,“Gam buppi, gamlak suak dinga,ahih hanginka susia sam kei ding hi.</VERS>
            <VERS vnumber="28"> Tua thu hangin leitung kap dinga,vantung mial ding hi.Bang hang hiam cih lehka gensa, ka khensatsa hi a,ka kisik loh bangin ka lungsim zongka kheelkik kei ding hi,” a ci hi.</VERS>
            <VERS vnumber="29"> Sakol tunga tuangte lethal tawite’ aw a kizak cianginmi khempeuh galtai mang uh a,gamlakah tai-insuang lakah a kahto uh hi.Khuapi khempeuh kinusia khin a,kuamah teeng nawn lo hi.</VERS>
            <VERS vnumber="30"> Jerusalem khuapi aw,a siacip ding na hita hi.Puansan silhin kham tawhna kizep liatluat hangin,na mitte zemin na golsak hangin,a mawkna-in a kizem na hita hi.Na lawm ngaihte innang hong nusia ta uh a,tu-in hong that nuam ta uh hi.</VERS>
            <VERS vnumber="31"> Nau a suak ding numeia kiko bang khat ka za a,tacil a suak numei’tauna tawh kibang hi.Zion’ tanu husam liangina kikona aw na hi a,a khut tegel zakin,“Gimna ka thuak ding hi.Kei hong that ding uh hi,” a ci hi.</VERS>
        </CHAPTER>
        <CHAPTER cnumber="5">
            <VERS vnumber="1"> Jerusalem le Judah’ MawhnateJerusalem khua sungahkileh kawikawi un.Khuadak unla en dih un!A thuman gamtat lehthuman a zong mi khat beekna mu uh hiam, zong dih un.Na muh uhleh tua khua’ mawhnaka maisak ding hi.</VERS>
            <VERS vnumber="2"> “Topa a nuntak bangin,”ci-in a kiciam uh hangina zuaupi uh ahi hi.</VERS>
            <VERS vnumber="3"> Topa aw, nangmah inthuman en gige hi lo na hi hiam?Nangmah in amaute na sat hangina awlmawh tuan kei uh hi.Na suk gawp hanginna thuhilhna a ngai tuan kei uh hi.Amaute’ maitangsuangtum sangin sak zaw a,a kisik nuam kei uh hi.</VERS>
            <VERS vnumber="4"> Tua ciangin keimah in,“Hih mite mihai hi a, a hehpihhuai ahi hi.Topa’ lampi thei lo uh a,amau’ Pasian’ deihna a thei kei uh hi.</VERS>
            <VERS vnumber="5"> Miliante kiangah pai-inka va kiho ding uh hi.Amaute in Topa’ lampi thei uh a,amau’ Pasian’ deihna thei uh hi,”ci-in ka ngaihsun hi.Ahih hangin a vekpi-unka uk ding nial khin uh a,ka hakkol kuaitaninka henna khaute sutat khinzo uh hi.</VERS>
            <VERS vnumber="6"> Tua ahih manin tulak paninhumpinelkai in amaute that dinga,sehnel gam panin keivom inamaute a pet gawp ding hi.Kamkei in a khuapite uhlimtakin vil gige a,a pusuakkhia peuhpeuhbalzan gawp ding hi.Bang hang hiam cih lehamaute’ mawhna tamlua a,hong taisan mun lua uh hi.</VERS>
            <VERS vnumber="7"> “Na mawhnate uhhong koici maisak thei ding ka hi hiam?Na tate un kei hong nusia zo uh a,pasian ahi lopite peuh tawhkiciam zo uh hi.Amaute a gilvah dong uhan ka vak khit cianginamaute in angkawmin,numei paktatte’ inn-ah a hon om uh hi.</VERS>
            <VERS vnumber="8"> Sakol gilvah a lante bangina inn veengte’ zite uh nehina tau huthut uh hi.</VERS>
            <VERS vnumber="9"> Hih thute hangin amautegim pia lo ding ka hi hiam?Topa in ka genin-ah,hici bang minam tungahthukkik lo ding ka hi hiam?</VERS>
            <VERS vnumber="10"> A gualin a kisuana leenggah huan sungahpai inla, suksiatsak in;ahi zonginsukmai mangsak sam kei in.A hiangte heuhkhiatsak in;bang hang hiam cih lehtua a hiangte Topa a’ hi lo hi.</VERS>
            <VERS vnumber="11"> Israel minamte le Judah minamte,Topa in ka cih in-ah, kei’ tungahhong thuman nawn het lo uh hi. </VERS>
            <VERS vnumber="12"> “Amaute in Topa hong nial uh a,‘Amah in bangmah hih lo ding hi.Eite tungah siatna hong tung lo dinga,gal ahi zongin kial ahi zongini thuak kei ding hi.</VERS>
            <VERS vnumber="13"> Kamsangte lah huih bang hi lel uh a,a sung uhah thu teeng lo hi.Amau’ gen bangun amau mah ina thuak ding uh hi,’ ci uh hi,” a ci hi.</VERS>
            <VERS vnumber="14"> Tua ahih manin Topa,Vanglian Pasian in hong hopih a,“Amaute, tu-a banginkampau uh ahih maninna kam sungah mei banginka kuansak ka thute insing tawh kibang hih minamtekaangtum gawp ding hi. </VERS>
            <VERS vnumber="15"> “En un, Israel minamte aw,Topa in kong cih in-ah, gamlapi paninnote a hong sim dingin gam khatkong kuansak ding hi.Tua gam pen tanglai pekin a om khinsa,a hat mahmah,amaute’ pau na theih loh uhgam khat ahi hi.</VERS>
            <VERS vnumber="16"> Thal tawh a kap uh tehkaplum lianlian uh a,a vekpi-un galhang kim uh hi.</VERS>
            <VERS vnumber="17"> Amaute in lo-a na ante uh lena an huante uh hong gaihsak ding uh a,na tapate uh le na tanute uhhong thahsak ding uh hi.Na tuuhon, na bawnghonte uhhong gaihsak ding uh a,na leenggah, na theigahte uhhong nek mangsak ding uh hi.Na muan mahmah uhkulhpi tawh a ki-umna khuapite uh namsau tawhhong suksiatsak ding uh hi.</VERS>
            <VERS vnumber="18"> “Ahih hangin tua bang hun ciang nangawnin, Topa in kong cih in-ah, note kong sumai mang khin sam kei ding hi. </VERS>
            <VERS vnumber="19"> Na mipihte un, ‘Bang hangin Topa i Pasian in hih bangin ei’ tungah hong bawl ahi hiam?’ a cih uh ciangin nangmah in, ‘Topa nusia-in na gam sung uhah gamdang pasian-te’ na na sep uh bangin, note’ gam ahi lo gam dangah, gamdang mite’ na na sem ding uh hi,’ na ci ding hi,” hong ci hi.</VERS>
            <VERS vnumber="20"> Jakob’ suante’ tungah gen in.Judah mite’ tungah hih bangin ci in:</VERS>
            <VERS vnumber="21"> “Ngai un, ngaihsutna a nei lo mihaite aw, mit nei napi-in a mu lote,bil nei napi-in a za lo mite aw,</VERS>
            <VERS vnumber="22"> kei hong kihta lo na hi uh hiam,Topa in kong ci hi.Keima mai-ah liing lo na hi uh hiam?Tuipi gei-a om sehnelte keima koih hi a,tui ka dalsak tawntung hi.Tuihualte ina lawhlawh hangin zo zo lo uh a,a gin zuazua uh hanginkantan zo tuan lo uh hi.</VERS>
            <VERS vnumber="23"> Ahih hangin hih mitea lungsim uh khauhinkei hong langpan zen uh hi.Hong kiheisan uh a,hong paisan uh hi.</VERS>
            <VERS vnumber="24"> A lungsim sung uhah,‘A huna guah hong zusak a,tukguah, khalguah hong pia a,anlak hun ding a hong sehsak den Topa i Pasian zahtak ni,’a ci kei uh hi.</VERS>
            <VERS vnumber="25"> Na khialhnate unhih na hoihte khaktan a,na mawhnate uh hangintuate na taanlawh uh hi. </VERS>
            <VERS vnumber="26"> “Ka mite’ lakah migilote kihel uh a,vasa thangsiah banginmite thangsiahin a man uh hi.</VERS>
            <VERS vnumber="27"> Bawm sung diminvasa a kikhum banginkhemna tawh a ngah uhvante tawh a inn uh a dim hi.Tua ahih manin amaute lianinhau mahmah uh a,thau-in a mai uh a zol hi.</VERS>
            <VERS vnumber="28"> Gitlohna lamaha hun bek a theithei kei uh hi.Tagah mite’ phattuamna ding khual lointhu a man lopi-in khen uh a,mizawngte’ tungah thuman lo uh hi. </VERS>
            <VERS vnumber="29"> “Hih thute hangin amautegim pia lo ding ka hi hiam,Topa in ka ci hi.Hih bang minam’ tungahthukkik lo ding ka hi hiam, ka ci hi.</VERS>
            <VERS vnumber="30"> A dipkuathuai, a patauhhuai thu khatgam sungah a piang khinzo hi.</VERS>
            <VERS vnumber="31"> Kamsangte in thuman gen lo uh a,siampite in zongamau’ ut bangun a uk uh hi.Ka mite in phamawh sa lo sawnsawn uh hi.A tawpna hun hong tun cianginbang cih ding uh ahi hiam,Topa in ci hi,ci-in gen in,” hong ci hi.</VERS>
        </CHAPTER>
        <CHAPTER cnumber="6">
            <VERS vnumber="1"> Jerusalem le Judah A SiatnaBenjamin’ suante aw,na suahtak nadingun tai un.Jerusalem khua taisan un.Tekoa khua-ah peengkul tum unla,Bethlehem khua-ahtheihsakna meikhu khusak un.Bang hang hiam cih leh leilu lam paningimna leh siatna lianpia hong pai ding hi.</VERS>
            <VERS vnumber="2"> A melhoih, a ngeek dikdekZion tanu ka susia ding hi.</VERS>
            <VERS vnumber="3"> Kumpite, a galkapte uh tawhama kiang hong tung ding uh a,a kimkotah giahphual satina deih peuhpeuh uh a la ding uh hi.</VERS>
            <VERS vnumber="4"> Amaute in, “Jerusalem khuaa sim dingin kisa un.Tho un, sun ciangini sim ding hi,” a ci ding uh hi.Ahih hangin amau mah in,“Citciat aw, zekai lua hang!Ni tum dektakta a,i liimte sau keei ta hi.</VERS>
            <VERS vnumber="5"> Kithawi un, zan ciangin i sim dinga,a kumpi innte uh i susia ding hi,”a ci ding uh hi. </VERS>
            <VERS vnumber="6"> Bang hang hiam cih lehVanglian Topa in,“A singte phuksak unla,Jerusalem khua sim nadinginphungin ciang un.Hih khuapi gim piak kul hi;bang hang hiam cih lehkinetniamna bekbek tawha kidim hi.</VERS>
            <VERS vnumber="7"> Tuikhuk panin tuiphula tawlngak loh bangin,Jerusalem khua paninsiatna tawlnga lo hi.Khua sungah ngongtatna lesuksiatna ka za ngitnget a,cinatna le liamna bekbek ka mu hi.</VERS>
            <VERS vnumber="8"> Jerusalem khuapi aw, kidawm in.Na kidop kei lehnang kong taisan dinga,kuama ten lohna gam simthamna suakkha ding hi,” a ci hi. </VERS>
            <VERS vnumber="9"> Vanglian Topa in kei hong hopih a,“Leenggah lo aha sangte a kilawh khit banginIsrael mi a omlai suntenglo siang vet in,” hong ci hi. </VERS>
            <VERS vnumber="10"> Keimah in ka dawngkik a,“Amaute in a zak theih dingunkua kiangah va gen ding ka hi hiam?En in, a bil uh bing a,khua za thei lo uh hi.Topa’ thu simmawh uh a,lungdamna-in la lo uh hi.</VERS>
            <VERS vnumber="11"> Tua ahih ciangin Topa aw,kei zong ka heh mahmah a,ka thuakzo nawn kei hi,” ka ci hi.Tua ciangin Topain kei hong hopih a,“Kei’ tang dinga na hehnakongzing lak a naupangte tungahbua khia inla,tangvalte’ kikhopna-ah zong bua khia in.Papite le nupite zongkila khia dinga,piteek puteekte zongkipaikhiatpih ding hi.</VERS>
            <VERS vnumber="12"> A innte uh midangte inluah ding uh a,a lote le a zite uh a taan ding uh hi.Bang hang hiam cih lehTopa in kong cih in-ah,hih mite’ langkhat ahka khut zanin gim ka pia ding hi.</VERS>
            <VERS vnumber="13"> Bang hang hiam cih leha neu pen pan a lian pen dongin,thuman lopi tawh sum zongina huaiham uh hi.Kamsangte a kipansiampite dongin thuman lo khin uh hi.</VERS>
            <VERS vnumber="14"> Amaute in ka mite’ thuaknatethupi simsak lo uh a,hoihna om keei lopi,‘Hoih hi, hoih hi,’ ci mawkmawk uh hi.</VERS>
            <VERS vnumber="15"> Hih a kihhuai nate a sep uh ciangina maizum beek uh hiam?Maizum beek lo uh a,kisuangthei beek lo uh hi.Tua ahih manin a site’ lak mahahamaute zong si ding uh a,gim ka piak ni ciangina kilawn khia ding uh hi,”Topa in hong ci hi. </VERS>
            <VERS vnumber="16"> Topa in mite tungah,“Lam kabomah ding unla khuadak un.Lam hoih ahi lampi luitedong unla tawn un.Tua hilehna tawldam ding uh hi,” a ci hi.Ahih hangin amaute in,“Ka tawn kei ding uh hi,” a ci uh hi.</VERS>
            <VERS vnumber="17"> Topa in,“Peengkul tumna awging a ngai dingin‘Galvil ding mi ka koih hi,’kong ci hi,” a ci hi.Ahih hangin amaute in,“Ka ngai kei ding uh hi,” a ci uh hi. </VERS>
            <VERS vnumber="18"> Tua ahih manin Topa in,“Gamdangte aw, ngai un.Mite aw, amau’ tungahbang tung ding hiam cih thei un.</VERS>
            <VERS vnumber="19"> Leitung aw, ngai in!En un, hih mite tungaha thuak ding mahuna kilawm siatna ka tungsak ding hi.Bang hang hiam cih lehka thu hong ngai lo uh a,ka thukhamte a nial uh hi.</VERS>
            <VERS vnumber="20"> Bang deihna tawh Sheba gam paninpaknamtuite hong pai a,gamlapi panin sing namtuitehong tung ahi hiam?Na meihal biaknate uh ka sang thei kei a,nong biaknate uh deihhuai ka sa kei hi.</VERS>
            <VERS vnumber="21"> Tua ahih manin Topa in kong cih in-ah:En un, hih mite a puk nadingina mai uhah suangtum ka koih dinga,pate le tate, inn veengte le lawmtepukin a si ding uh hi,” a ci hi. </VERS>
            <VERS vnumber="22"> Topa in, “En un,leilu lam gam panin mi hong pai uh a,leimong gamla pen panin galsim dingingam lian khat hong kithawithawi hi.</VERS>
            <VERS vnumber="23"> Thal le teipi tawi uh a,gilo mahmah uh a,hehpihna lungsim nei loina husa uh tuipi ging tawh kibang hi.Jerusalem aw,sakol tungah amaute tuangin,nangmah a hong sim dingina kithawi uh hi,” a ci hi. </VERS>
            <VERS vnumber="24"> Tua thu i za a,bangmah i cih thei kei hi.Lungkhamna in hong lencip a,nupi nausuak ding bangin na i sa hi.</VERS>
            <VERS vnumber="25"> Gamlakah pai khia kei unla,lampi-ah zong pai dah un.Bang hang hiam cih lehi galte in namsau tawi uh a,i kimkot khempeuh a lauhuai hi. </VERS>
            <VERS vnumber="26"> Topa in, “Ka mite’ tanu aw,puanhampi silh inla,vut lakah kikhuk in.Tapa khat neihsun a si banginkap vangvang in.Bang hang hiam cih leha hong susia ding pathakhatin hong tung ding hi.</VERS>
            <VERS vnumber="27"> Jeremiah aw,ka mite a ze-et dingin nang kong koih hi.Ze-et inla, a om dan uh thei in.</VERS>
            <VERS vnumber="28"> A vekpi-unkei hong langpan tentan uh a,zuauthu a gen kawikawi uh hi.Sumngo le sik banginkhauh mahmah uh a,a vekpi-un a siat gamtat khin uh hi.</VERS>
            <VERS vnumber="29"> Nakpi takin pum a kizap hangina ekte tui thei lo a, luang khia thei lo hi.Pum a kizapzap hangina mawkna a suak hi.Bang hang hiam cih lehmigilote omlai veve hi.</VERS>
            <VERS vnumber="30"> Amaute, a kideih lo ngun-ek kici ding hi.Bang hang hiam cih leh Topa in,‘Amaute ka deih kei hi,’” hong ci hi.</VERS>
        </CHAPTER>
        <CHAPTER cnumber="7">
            <VERS vnumber="1"> Nuntak Zia leh Gamtatnate Kipuah UnTopa in Jeremiah kiangah hih bangin thu gen hi: </VERS>
            <VERS vnumber="2"> “Topa’ biakinn kongkhakpi kiangah ding inla, hih thuteng va taangko in: Topa a bia dingin kongkhak sunga hong tum Judah mite aw, Topa’ kammal ngai dih un. </VERS>
            <VERS vnumber="3"> Vanglian Topa, Israel mite’ Pasian in hih bangin hong ci hi. Na nuntak zia uh le na gamtatnate uh kipuah un. Tua hileh hih munah kong tengsak bek ding hi. </VERS>
            <VERS vnumber="4"> ‘A muanhuai sungah i om hi. Hih pen Topa’ biakinn ahi hi, Topa’ biakinn ahi hi, Topa’ biakinn ahi hi,’ a kicici zuauthute um kei un.</VERS>
            <VERS vnumber="5"> “Bang hang hiam na cih uhleh na nuntak zia uh le na gamtatnate uh na kipuah uh a, khatlekhat kikalah thuman le thutakin na vaihawm uh a, </VERS>
            <VERS vnumber="6"> namdang mite, pa nei lote le meigongte na nuaisiah kei uh a, hih munah mawhnei lo mite that nawn loin, note’ gimna ding mah ahi pasian dang peuh na biak nawn kei uhleh, </VERS>
            <VERS vnumber="7"> tanglai-a na pu na pate un a neih tawntung dingun ka piak hih gam sungah ka hong tengsak ding hi.</VERS>
            <VERS vnumber="8"> “En un, phattuamna a om het lo zuauthu na um ta zen uh hi. </VERS>
            <VERS vnumber="9"> Note in na gu-in, tual thatin, ang kawmin, ahi lopi kiciamin, Baal kiangah meihal biakna pia-in, na theih ngei loh uh pasian dangte delhin, </VERS>
            <VERS vnumber="10"> tua ciangin ka min tawh a kilo hih biakinn sung ka mai-ah hong pai-in hong dingin, ‘Hong kihon khia zo hi,’ na cih khit uh ciangin hih a muhthadahhuai nate khempeuh va hihkik zel ding na hi uh hiam? </VERS>
            <VERS vnumber="11"> Ka min tawh a kilo hih biakinn no’ ngaihsutna-ah misuam mi buluhte’ bukna mun bangin ngaihsun na hi uh hiam? Keimah in note’ hih khempeuh kong mu khin hi, Topa in kong ci hi. </VERS>
            <VERS vnumber="12"> Ka min ka tensak masakna Shiloh khua-a biakinn-ah va pai unla ka mi Israel-te’ gitlohna hangin ka nasepna va en dih un. </VERS>
            <VERS vnumber="13"> Tu-in zong hih nate khempeuh na hih uh a, kong gengen hangin hong ngai tuan loin kong sapsap hangin hong dawng lo na hih manun Topa in kong cih in-ah, </VERS>
            <VERS vnumber="14"> ka min tawh a kilo, note in na muan uh hih Jerusalem biakinn le note le na pu na pate uh’ kiangah kong piak hih mun pen Shiloh-a biakinn tungah ka hih bangin ka hih ding hi. </VERS>
            <VERS vnumber="15"> Efraim’ suanlekhak ahi leilu lama na behte khempeuh uh ka paihkhiat bangin note zong ka muhna panin kong pai khia ding hi.Milim Biakna Hanga Pasian’ Hehna</VERS>
            <VERS vnumber="16"> “Jeremiah aw, hih mite adingin thu ngetsak kei in. Amau adingin kapin kei’ tungah hong thumsak kei in. Bang hang hiam cih leh nong thumna kong ngai kei ding hi. </VERS>
            <VERS vnumber="17"> Judah gam khuapite sung le Jerusalem khua kongzing lakah bang hih uh cih mu lo na hi hiam? </VERS>
            <VERS vnumber="18"> Naupangte in sing tomin, a pate un mei tawh uh a, nupite in a nusian uh vantung kumpinu ading moh bawlna ding annel meek uh a, kei hong hehsak nadingun, pasian dangte’ dawn dingin leenggahzu tawh biakna a pia tazen uh hi. </VERS>
            <VERS vnumber="19"> Topa in kong cih in-ah, tua hangin gimna a thuak, kei hi zenzen ka hi hiam? Hilo hi. Amau’ zum nadingin amau mah in a thuak uh hizaw hi lo ahi hiam? </VERS>
            <VERS vnumber="20"> Tua ahih manin Topa in kong cih in-ah: En in, ka hehna le ka thangpaihna hih munah ka bua dinga, mihingte’ tung le ganhingte’ tung, lo lai-a singkungte le leilak a singgahte tungah ka sung ding hi. Ka hehna mei bangin kuang dinga, kisumit lo ding hi.Judah Mite’ Langpanna Hangin Gimpiakna</VERS>
            <VERS vnumber="21"> “Vanglian Topa, Israel mite’ Pasian in hih bangin kong ci hi: Mei tawh haltum ding na meihal biaknate uh hal nawn loin, sa nektheih biakpiaknate tawh kibangin ne vet un. </VERS>
            <VERS vnumber="22"> Bang hang hiam cih leh Egypt gam panin na pute na pate uh ka lakkhiat lai-in ka hopih kei a, meihal biakna pia ding le biakpiakna a bawl dingin thu ka pia kei hi. </VERS>
            <VERS vnumber="23"> Ahih hangin, ‘Ka thu hong mang un; tua hileh note’ Pasian ka hi dinga, note pen ka mite na hi ding uh hi. Note adingin a hoih zawk nadingin na khempeuh ah kong thupiak bang na zui un,’ ci-in thu ka pia zaw hi. </VERS>
            <VERS vnumber="24"> Ahih hangin amaute in ka thu hong mang lo uh a, a bil uh hong ngat lo uh hi. Amau’ gitlohna lungsim uh zui-in amau’ thuthu-in a om zaw uh a, mainawt loin a nungkin zaw uh hi. </VERS>
            <VERS vnumber="25"> Na pu na pate uh Egypt gam panin a hong pai khiat ni uh a kipan tuni ciang dong, ni khat khit ni khat, ka nasemte ahi kamsangte ka sawl tawntung a, </VERS>
            <VERS vnumber="26"> ahih hangin amau in ka kamsangte’ thu ngai loin, a bil uh hong ngat lo uh a, a lungsim uh a khauhsak uh hi. A pute a pate uh sangin a sia zaw uh hi.</VERS>
            <VERS vnumber="27"> “Tua ahih manin Jeremiah aw, hih thute amau kiangah na va gen dinga, ahih hangin amau in a hong ngai kei ding uh hi. Amaute na sap hangin a hong dawng kei ding uh hi. </VERS>
            <VERS vnumber="28"> Tua ciangin nangmah in amaute kiangah, ‘Hih gam pen, Topa amaute’ Pasian’ thu a mang lo gam hi a, thuhilhna sang loin, thuman om nawn lo a, thuman genin zong a nei nawn kei uh hi,’ na ci ding hi.</VERS>
            <VERS vnumber="29"> “Jerusalem mite aw,na lu uh mettol un.Na sam uh paai mang unla,mualtungah va kap un.Bang hang hiam cih leh Topa inhih a gilo khang mite ka nial zo a,ka taisan khinzo hi.</VERS>
            <VERS vnumber="30"> “Bang hang hiam cih leh, Topa in kong cih in-ah, Judah mite in hoih ka sak loh nate a hih khinzo uh hi. Ka min tawh a kilo ka biakinn a nitsak nadingun a kihhuai milimte a koih uh hi. </VERS>
            <VERS vnumber="31"> Hinnom Kuam-ah a tapate a tanute uh mei sungah a hallupna ding uh Tofeth a kici biakna tau khat a bawl uh hi. Tua pen kei’ sawl lah hi loin, zong ka ngaihsunkha ngei beek kei hi. </VERS>
            <VERS vnumber="32"> Tua ahih manin en un, Topa in kong cih in-ah, tua mun pen Tofeth ahi zongin Hinnom Kuam ahi zongin a kicih nawn loh hun hong tung ding hi. Kithahna Kuam a kici zaw ding hi; bang hang hiam cih leh Tofeth munah mun awng a om nawn lo zah dongin misite a kivui ding hi. </VERS>
            <VERS vnumber="33"> Misi luangte huihlak a leeng vasate le leitungah a om ganhingte’ an a suak ding uh a, tuate a delh mang ding kuamah om lo ding hi. </VERS>
            <VERS vnumber="34"> Tua ciangin Judah gam khuapite le Jerusalem khua kongzing lakah gualnopna le lungdamna awte le zinei thakte le mothakte’ awte ka gingsak nawn kei ding hi; bang hang hiam cih leh tua mun kinusia ding hi.</VERS>
        </CHAPTER>
        <CHAPTER cnumber="8">
            <VERS vnumber="1"> “Tua hun ciangin, Topa in kong cih in-ah, Judah gam kumpite’ guhte, uliante’ guhte, siampite’ guhte, kamsangte’ guhte le Jerusalem khuamite’ guhte a han sung uh panin kila khia ding hi. </VERS>
            <VERS vnumber="2"> Amaute in a it uh, a na a sepsak uh, a delh uh, a zon uh le a biak uh ahi ni le kha le vana om nate khempeuh mai-ah a kipho khia ding hi. Tua guhte kikhawm nawn lo dinga, kiphum nawn lo ding hi. Leilak a ek kinusia bang ahi lel ding hi. </VERS>
            <VERS vnumber="3"> Hih a gilo minamte’ lakah a omlai sunteng in ka hawl khiatna munah nuntak ding sangin sih ding a teel zaw ding uh hi, Vanglian Topa in kong ci hi.Mawhna le Thukhenna</VERS>
            <VERS vnumber="4"> “Jeremiah aw,Topa in hih bangin gen hi,ci-in amaute kiangah va gen in.Mi khat a puk cianginthokik buang hi lo ahi hiam?Mi khat in lam a khialh cianginhong kilehkik buang hi lo ahi hiam?</VERS>
            <VERS vnumber="5"> Tua ahihleh bang hanginhih mite lam khialinhong kilehkik nawn lo ahi uh hiam?Zuau pasian milimte lenkip uh a,hong kilehkik nuam lo uh hi.</VERS>
            <VERS vnumber="6"> Amau’ thugente ka ngaihsak a,kuamah in thuman gen lo uh hi.A gitlohna uh panin kuamah kisik lo a,‘Bang hih ka hi hiam?’ ci lel uh hi.Sakol galsim ding a tai banginamau’ tum ciatin a pai uh hi.</VERS>
            <VERS vnumber="7"> Gun vapite nangawn ina lal hun ding thei uh a,sumkuangte, phialphiahte,le gun vapite zonga hun ciangin hong tung zel uh hi.Ahih hangin ka mite inTopa’ ngeina kipte a thei kei uh hi.</VERS>
            <VERS vnumber="8"> Bangci bangin note in,‘Ko ka pil uh a,Topa’ thukham ka nei uh hi,’ci thei ding na hi uh hiam?En un, thuman lo lai theite intua thukham zuauthu a suah uh hi.</VERS>
            <VERS vnumber="9"> Na mipilte uh maizum ding uh a,lungmangin a cih nadinga thei kei ding uh hi.En un, amaute inTopa’ thu nial uh hi.Bang pilna nei nawn ahi uh hiam?</VERS>
            <VERS vnumber="10"> Tua ahih manin a zite uhmidangte ka piaksak dinga,a lote uh zongmidangte ka luahsak ding hi.Bang hang hiam cih leha neu pen pan a lian pen donginthuman lopi tawh sum zongina huaiham uh hi.Kamsangte a kipansiampite dongin thuman lo khin uh hi.</VERS>
            <VERS vnumber="11"> Amaute in ka mite’ thuaknatethupi simsak lo uh a,hoihna a om keei lopi,‘Hoih hi, hoih hi,’ ci mawkmawk uh hi.</VERS>
            <VERS vnumber="12"> Hih a kihhuai nate a sep uh ciangina maizum beek uh hiam?Maizum beek lo uh a,kisuangthei beek lo uh hi.Tua ahih manina site lak mahah amau zong si ding uh a,gim ka piak ni ciangina kilawn khia ding uh hi,Topa in kong ci hi. </VERS>
            <VERS vnumber="13"> “Topa in kong cih in-ah,amaute ka susia khin dinga,a lote uhah leenggaha om nawn kei ding hi.Thei in zonggah a nei nawn kei ding hi.A tehte nangawn keu dinga,amaute ka piaksa nate a bei ding uh hi. </VERS>
            <VERS vnumber="14"> “Tua ciangin mite in,‘Bang hangin tutu lai ihi hiam?Kikaikhawm unlakhuapi muanhuaite va beel ni;tua lai-ah va si ni.Bang hang hiam cih lehTopa’ tungah i mawh maninTopa i Pasian ineite a si dingin hong seh khinzo a,i dawn dingin gu tui hong pia khinzo hi.</VERS>
            <VERS vnumber="15"> Nopna i zong a, nopna i ngah kei hi.Cidamna i lamen a, siatna bek i ngah hi.</VERS>
            <VERS vnumber="16"> Leilu lam Dan khua pek paningalte’ sakol nakging kiza hi.A sakol hatte’ hamna awging ingamlelei liingsak hi.Amaute in i gam le a sunga om teng,hong susia khin ding uh hi,’a ci ding uh hi. </VERS>
            <VERS vnumber="17"> “Bang hang hiam cih lehen un, note lakah gul kong khah ding hi.A kikhim zo logul guneite kong khah dinga,note hong tu ding hi,” Topa in a ci hi.Judah le Jerusalem ading Kahna</VERS>
            <VERS vnumber="18"> Ka dahna dam thei lo a,ka lungsim na mahmah hi.</VERS>
            <VERS vnumber="19"> Ngai un,gam sung mun khempeuh ahka mite’ tanute kap uh a,“Zion khua-ahTopa om nawn lo ahi hiam?A kumpipa uhom nawn lo ahi hiam?” a ci uh hi.Topa in dawngkik a, “Bang hanginmilim bawltawmte lea gamdang milimte uh tawhkei hong hehsak ahi uh hiam?” a ci hi.</VERS>
            <VERS vnumber="20"> Mite in, “An kila khinzo a,khuakhal hun zong beita napi-in,eite hong kihon nai lolailai hi,” a ci uh hi. </VERS>
            <VERS vnumber="21"> Ka mite’ thuakna hanginka lungsim kisia a,lungkham lua-in ka kap hi.</VERS>
            <VERS vnumber="22"> Gilead-ah zatui om lo ahi hiam?Zato siam om lo ahi hiam?Bang hangin ka mitedam thei lo ahi uh hiam?</VERS>
        </CHAPTER>
        <CHAPTER cnumber="9">
            <VERS vnumber="1"> Ka lutang tuikhuk hong hithei henla,ka mitte khitui nak hong hithei lehka mite’ kithahlupna hangina sun a zanin ka kapkap ding hi.</VERS>
            <VERS vnumber="2"> Sehnel gamlakah khawl nadingbukno khat nei thei-inka mite nusia-ina taisan thei hi leng ka ut hi.A vekpi-un angkawm hat hi khin uh a,thuman lo kim uh hi.</VERS>
            <VERS vnumber="3"> A leii uh thalpeu bangin zang uh a,zuauthu bekbek a lawn khiakhia uh hi.Gam sungah thuman om loinzuauthu bekbek a dim hi.Siatna lam manawh tektek uh a,kei hong thei lo uh hi,Topa in a ci hi. </VERS>
            <VERS vnumber="4"> Mi khempeuh a inn veengte uhkidawm uh henla,a sanggamte uh muang kei uh hen.Bang hang hiam cih lehsanggamte khem hat ciat uh a,inn veengte khempeuh zonggensiat hat ciat uh hi.</VERS>
            <VERS vnumber="5"> Mi khempeuh ina veengte uh khem ciat uh a,thuman gen kuamah om lo hi.A leii uh zuauthu gen dingin kisinsak uh a,mawhna a bawl manun tawllua uh a,kisik zo nawn lo uh hi.</VERS>
            <VERS vnumber="6"> Siatna khat khit siatna khat,a banbanin gamta uh a,zuau zong a phuakphuak uh hi.Kei hong thei nuam lo uh hi,Topa in a ci hi. </VERS>
            <VERS vnumber="7"> Tua ahih maninVanglian Topa in a cih in-ah,“En un, amaute a siantho nadingunsuangtui-in ka ze-et ding hi.Tua lo ka mitebangcih nawn ding ka hi hiam?</VERS>
            <VERS vnumber="8"> A leii uh thaltang lauhuai bang a,zuauthu a gen uh hi.A kam uh tawha inn veengte kiangah a aw-zol uh hangin,a sih nading uh a lungsim sung uhaha ngaihsun veve mawk uh hi.</VERS>
            <VERS vnumber="9"> Hih thute hangingim pia lo ding ka hi hiam,Topa in kong ci hi.Hih bang minam khat tungahka phu la lo ding ka hi hiam? </VERS>
            <VERS vnumber="10"> “Mualte adingin kapin tau unla,gamlak lonona munte adinginthumin tau un.Bang hang hiam cih lehtuate keu gawp a, kuamah pai nawn lo hi.Bawng ham zong kiza nawn lo a,vana leeng vasate le gamsatea taimangta uh hi. </VERS>
            <VERS vnumber="11"> “Jerusalem khuapininkholna ka bangsak dinga,se-alte’ tenna mun ka suaksak ding hi.Judah gam khuapitegamlak ka suaksak dinga,kuamah teeng nawn lo ding hi,”a ci hi.Kisiatna ding le Salsuahna ding tawh Tawnna</VERS>
            <VERS vnumber="12"> Tua ciangin keimah in, “Hih thu a theitel ding mipil kua om ahi hiam? Hih thu a gentel theih nadingin Topa in kua tungah hilhtel na hi hiam? Kuamah in hih gam a kantan nawn loh nadingin bang hangin kisia-in gamlak tawh kibang ahi hiam?” ci-in ka dong hi. </VERS>
            <VERS vnumber="13"> Topa in, “Amaute in a mai uha ka lah ka thukham nusia uh a, ka thu hong mang loin ka cih bangin ta lo uh a, </VERS>
            <VERS vnumber="14"> amau’ lungsim deihna zui tentanin a pu a pate uh hilhna bangin Baal nung a zuih man uh ahi hi. </VERS>
            <VERS vnumber="15"> Tua ahih manin Vanglian Topa, Israel mite’ Pasian in kong cih in-ah: En in, hih mite gamsai-in ka vak dinga, gutui ka dawnsak ding hi. </VERS>
            <VERS vnumber="16"> Amaute le a pute a pate’ theih ngei lohna gam dangah ka kithehthangsak dinga, a sih khit dong uh namsau ka nungdelhsak ding hi,” hong ci hi.</VERS>
            <VERS vnumber="17"> Tua ahih maninVanglian Topa in a cih in-ah,“Ngaihsun unla,numei kapte a hong pai dinginva sam unla,a kah siam tata vaikhak un,” a ci hi. </VERS>
            <VERS vnumber="18"> Mite in, “Va kinawhsak unla,i khitui a luan theih nading,i mitkhu a kawt theih nadingineite hong kah uh hen,” a ci uh hi. </VERS>
            <VERS vnumber="19"> Zion khua panin a kiza kahna awging in,“I kisia khinzo a,i zumhuai mahmah khinzo hi.Bang hang hiam cih lehamaute in i inntehong suksiatsak uh ahih manini gam i nusia ding hi,” a ci uh hi. </VERS>
            <VERS vnumber="20"> Tua ciangin keimah in, “No numeite aw,Topa’ kammal ngai dih un.A kam pan a hong ging khia thuna bil uhah lutsak un.Na tanute uh a kah dan ding hilh unla,na inn veengte ciat uh kah la hilh un.</VERS>
            <VERS vnumber="21"> Bang hang hiam cih lehtawlet vang panin sihna hong lut a,kumpipa’ inn sungah zongsihna hong lut hi.Kongzing a naupangte vat mang a,sumbuk a tangvalte vatlum hi.</VERS>
            <VERS vnumber="22"> Gamlak a ki-tha ek banginmisi luang kipaithang dinga,buhlom atsa kinusia banginkuamah in a khawm kei ding hi,ci-in a gen dingin Topa inkei hong sawl hi,” ka ci hi.Pasian Theihna, Mite’ Minthanna</VERS>
            <VERS vnumber="23"> Tua ciangin Topa in, “Mipilte in a pilna uh kisaktheihpih kei uh henla, mi hatte in a hatna uh kisaktheihpih kei uh hen. Mihaute in zong a hauhna uh kisaktheihpih kei uh hen. </VERS>
            <VERS vnumber="24"> A kisatheite in, keimah, leitungah migitna, thuman le thutang a zang ka hihna le tuate sungah nuam a sapa ka hihna thu hong theihna uhah kisathei uh hen. Topa in hih thu kong gen khin hi,” a ci hi.</VERS>
            <VERS vnumber="25"> Topa in, “Vun ki-at hinapi-in vun ki-at mite’ gamtat bangin a gamta lote gimpiak hun hong tung ding hi. </VERS>
            <VERS vnumber="26"> Egypt mite, Judah mite, Edom mite, Ammon mite, Moab mite le a sam uh a mettom sehnel gam a omte khempeuh zong gim ka pia ding hi. Bang hang hiam cih leh hih gamte khempeuh in a vun uh at lo uh a, Israel mi khempeuh zong a lungsim sung uhah vun at lohpi ahi uh hi,” a ci hi.</VERS>
        </CHAPTER>
        <CHAPTER cnumber="10">
            <VERS vnumber="1"> Pasian Taktak lote le Pasian TaktakIsrael mite aw,note hong hopihnaTopa’ kammal ngai dih un.</VERS>
            <VERS vnumber="2"> Topa in hih bangin ci hi:“Gamdangte’ omdanciing kei unla,vantung a lim lamdangtelunghihmawhna-inngaihsun kei un.Bang hang hiam cih lehgamdang mite in tuatea lunghihmawhpih uh hi.</VERS>
            <VERS vnumber="3"> Hih mite’ ngeinate a kimanna om lo hi.Gamlakah sing khat kiphuk a,khutsiampa in a hei tawhmilimin a bawl hi.</VERS>
            <VERS vnumber="4"> Mite in tua penkham le ngun tawh zem uh a,a kilakkhiat theih loh nadinginsik tawh a kilh uh hi.</VERS>
            <VERS vnumber="5"> A milimte uh, tangmai huanahvasate’ lau nadingin a kikhaimilimte tawh kibangin pau thei lo uh a,lam pai thei lo uh ahih maninpuak a kul hi.Tuate kihta kei un;siatna bawl thei lo uh a,phatna zong bangmah bawl thei louh hi,” a ci hi. </VERS>
            <VERS vnumber="6"> Topa aw, nang tawh a kibangkuamah om lo hi.Nang na lian a,na min vanglian mahmah hi.</VERS>
            <VERS vnumber="7"> Gam khempeuhte’ Kumpipa aw,nang a hong kihta lo dingkua om ahi hiam?Nang, kihtak ding mah na hi hi.Bang hang hiam cih lehleitung mipil khempeuhte leamau’ gam sung khempeuh lakahnang tawh a kibang kuamah om lo hi.</VERS>
            <VERS vnumber="8"> A mipilte uh mihai mimawl ahi uh hi.Sing milim in amaute bangci-inhilh thei mah ding ahi hiam?</VERS>
            <VERS vnumber="9"> Tarshish khua paninngun seksa va la uh a,Ufaz khua panin kham va la uh hi.Khutsiamte le kham seekte inmilimin bawl uh a,siamgat siamte’ gat ahi,puan engdup lepuan sandup tawh a zem uh hi.</VERS>
            <VERS vnumber="10"> Ahih hanginTopa pen Pasian man hi a,amah pen a nungta Pasian letawntung kumpipa ahi hi.A heh ciangin lei kiliing a,gamte in a hehna nang zo lo hi.</VERS>
            <VERS vnumber="11"> Amaute’ tungah, “Vantungte le leitung a bawl lo pasian-te, leitung mun khempeuh panin a mangthang ding uh hi,” ci-in na gen ding hi.</VERS>
            <VERS vnumber="12"> Pasian in ama vangliatna tawhleitung bawl a,ama pilna tawh leitung piangsakin,ama siamna tawh vantung a zal hi.</VERS>
            <VERS vnumber="13"> Amah a pau cianginvantungah tuite ging hunhun a,leimong panin tuikhu a suaksak hi.Guahzuk nadingin khua phiasak a,huihkua panin huih a nungsak hi.</VERS>
            <VERS vnumber="14"> Mi khempeuh hai-in pilna nei lo khin uh a,kham seekte khempeuh ina milimte uh a maizumlawh uh hi.Bang hang hiam cih leha milimte uh zuau hi lel a,nak thei lo uh hi.</VERS>
            <VERS vnumber="15"> Kimanna a nei lo, a haihuaipi hi a,gim a kipiak ni ciangina kisia ding uh hi.</VERS>
            <VERS vnumber="16"> Jakob’ Pasian tua bang hi lo a,amah pen na khempeuha piangsak pa ahi hi.Ama mi dingin Israel mite teel a,ama min, Vanglian Topa ahi hi.Judah Gam A Kinusiatna</VERS>
            <VERS vnumber="17"> Galte’ umcih a thuak mite aw,na puanlom uh zial un!</VERS>
            <VERS vnumber="18"> Bang hang hiam cih leh Topa in,“En un, tu-in hih gam sungaha teeng mite ka lawn khia dinga,a theih nadingun a tung uhahlungkhamna ka tungsak ding hi,” a ci hi.</VERS>
            <VERS vnumber="19"> Ka thuakna hangin ka gim a,ka liamna nasia mahmah hi.Ahih hangin, “Hih gimnaka thuak ding mah hi,” ka ci hi.</VERS>
            <VERS vnumber="20"> Ka puanbuk hong kisuksiatsak a,a kikanna khau khempeuhkitat mangkhin hi.Ka tate in hong taisan uh a,tu-in om nawn lo uh hi.Ka puanbuk a hong lamsak ding lehka kongkhak puantea hong khaisak dingkuamah om nawn lo hi. </VERS>
            <VERS vnumber="21"> Bang hang hiam cih lehmakaite hai khin uh a,Topa’ deihna dong lo uh hi.Tua thu hangin amautemapai lo uh a,a mite uh kithehthang mang hi.</VERS>
            <VERS vnumber="22"> Ngai dih un, thu khat kigen hi.Judah khuapitegamlak a suaksak ding lese-alte’ khua a suaksak dinginleilu lam gam panin buaina lianpi khat hong pai hi. </VERS>
            <VERS vnumber="23"> Topa aw, mihing’ omdanama uk theih ahih lohna ka theita a,ama kalsuanna dingama geeltheih hi lo hi.</VERS>
            <VERS vnumber="24"> Topa aw, a hoihbek takin,hehlua loin kei hong hilh in.Hong hehlua lecin kei ka si ding hi.</VERS>
            <VERS vnumber="25"> Nangmah a hong thei lo gamte tung lenangma min a hong lo ngei lo mite tungahna hehna sungsuk in.Bang hang hiam cih leh amaute inJakob’ suanlekhakte that mang khininamau’ tenna a susia khin uh hi.</VERS>
        </CHAPTER>
        <CHAPTER cnumber="11">
            <VERS vnumber="1"> A Kipalsat ThuciamnaTopa in kei hong hopih a, </VERS>
            <VERS vnumber="2"> “Hih thuciamna thute ngai inla, Judah mite le Jerusalem khuamite kiangah va gen in. </VERS>
            <VERS vnumber="3"> Topa, Israel mite’ Pasian in kong cih in-ah, hih thuciamna a mang lo mi peuhmah in hamsiatna thuak tahen, ci-in va gen in. </VERS>
            <VERS vnumber="4"> Tua pen na pute na pate uh, sik haltuina meikhuk tawh a kibang Egypt gam pan a ka lakkhiat ni-a ka thuciamna ahi hi. Tua ni-in, ka thu hong ngai-in kong thupiakna bangin na sep uhleh, note ka mi na hi ding uh a, kei pen note’ Pasian hi-in, </VERS>
            <VERS vnumber="5"> tua bang na hih uhleh na pute na pate uh tungah ka ciamsa, tu-a na neih uh bawngnawi le khuaizu tui bangin a luanna gam kong pia ding hi, ci-in thu ka pia hi,” hong ci hi. Tua ciangin keimah in, “Hi tahen, Topa aw,” ci-in ka dawngkik hi.</VERS>
            <VERS vnumber="6"> Tua ciangin Topa in kei kiangah, “Hih thuciamna thute ngai-in a sep nadingun Judah gam khuapite le Jerusalem khua kongzing lakah va taangko in. </VERS>
            <VERS vnumber="7"> Bang hang hiam cih leh Egypt gam panin ka lakkhiat pan a kipan tuni ciang dong ka thu hong mang un, ci-in na pute na pate uh tungah tam veipi nakpitakin ka hilh ngitnget hi. </VERS>
            <VERS vnumber="8"> Ahih hangin amaute in ka thu hong mang loin a bil uh hong ngat lo uh a, a gitlohna lungsim uh a zui tentan uh hi. Hih thuciamna a zuih ding uh thu ka piak hangin hong nial veve uh ahih manin tua sunga thute a vekpi-in ka tungsak ding hi,” hong ci hi.</VERS>
            <VERS vnumber="9"> Tua ciangin Topa in hong hopih leuleu a, “Judah minamte le Jerusalem khuamite in kei hong langpang uh hi. </VERS>
            <VERS vnumber="10"> Ka thu a ngai nuam lo a pu a pate uh’ mawhna lamah kilehhei khinzo uh a, pasian dangte’ na a sem dingin a zui khinzo uh hi. Israel mite le Judah mite in a pu a pate uh tawh ka bawlsa uh thuciamna a palsat khinzo uh hi. </VERS>
            <VERS vnumber="11"> Tua ahih ciangin Topa in kong cih in-ah, en un, a pelh theih loh uh gimna amau’ tungah ka tungsak dinga, kei kiangah a hong kap liang uh zongin ka dawng nawn kei ding hi. </VERS>
            <VERS vnumber="12"> Tua ciangin Judah mite le Jerusalem khuamite in meihal biakna tawh a biak uh a pasian-te uh’ kiangah pai-in a va thum ding uh hi. Ahih hangin hih gimna hong tun ciangin a hon khia thei tuan kei ding uh hi. </VERS>
            <VERS vnumber="13"> Bang hang hiam cih leh, Judah aw, na khua om zahzah uh pasian na nei uh a, Jerusalem khua kongzing om zahzah mah, meihal biakna tawh Baal biakna ding a zumhuai biakna taute na bawl tazen uh hi.</VERS>
            <VERS vnumber="14"> “Tua ahih manin Jeremiah aw, hih mite ading thu ngetsak kei inla, amau’ tangin thumsak kei in. Bang hang hiam cih leh amaute in gim ngahin hong sap uh ciangin ka ngai kei ding hi. </VERS>
            <VERS vnumber="15"> Ka itte in siatna a bawl khit uh ciangin ka biakinn sungah bang thu nei thei nawn ding ahi uh hiam? Nong kamkhapte uh le na biakpiakna sate un na kisiatna ding uh hong kipelhsak thei ding ahi hiam? Tua ciangin note na lungdam thei ding uh hiam? </VERS>
            <VERS vnumber="16"> Nidang lai-in Topa in note, a hing dikdek a gahpha oliv kung tawh kong genteh ngei hi. Ahih hangin kong hal dinga, na hiangte uh kangtumin ging huhu ding hi. </VERS>
            <VERS vnumber="17"> Israel mite le Judah mite in meihalna tawh Baal bia-in hong hehsak uh a, hih bang siatna bawl uh ahih manin, amaute a phut keimah Vanglian Topa in amaute’ tungah siatna a tunna ding thu ka piazo hi,” hong ci hi.Jeremiah A Kisawmna</VERS>
            <VERS vnumber="18"> Ka galte in kei a hong sawmna uhTopa in nong hilh cianginke’n ka thei pan hi.</VERS>
            <VERS vnumber="19"> A kigo dingin a kipaipihmawhna a nei lo tuuno bang ka hi hi.Amaute in, “Singkunga gahphat hun laitakin phuktan ni.Ama min a kiphawk nawn loh nadinginamah thatlum ni,” ci-in a gen uh a,kei hong sawmna uh ahih lamka thei kei kha hi. </VERS>
            <VERS vnumber="20"> Ahih hangin thu a mantakin khenin,mihingte’ lungsim le a ngaihsutna uha entel a Vanglian Topa aw,amaute na thuhkikna kei hong musak in.Bang hang hiam cih leh nangma tungahka thu kong ap khin hi.</VERS>
            <VERS vnumber="21"> Tua ahih manin kei hong that nuamin, “Topa’ min tawh thu hilh kei in. Na hilh leh kote’ khutlumin na si ding hi,” a hong ci Anathoth khuamite tawh kisai-in </VERS>
            <VERS vnumber="22"> Vanglian Topa in, “En un, amaute gim ka pia ding hi. A tangvalte uh namsau-in si ding uh a, a tapate le a tanute uh kialin a puksi ding uh hi. </VERS>
            <VERS vnumber="23"> Anathoth khuamite tungah siatna tungsakin gim ka piak hun ciangin a suakta kuamah a om nawn kei ding uh hi,” a ci hi.</VERS>
        </CHAPTER>
        <CHAPTER cnumber="12">
            <VERS vnumber="1"> Jeremiah A Lungkim lohna le Topa’ DawnkiknaTopa aw,nang tawh thu i kiseel cianginnang a tawntunginna man den hi.Ahih hangin thu khatka hong dong nuam lai hi.Bang hangin migilote daupai uh a,mikhem hatte gualzo sese ahi uh hiam?</VERS>
            <VERS vnumber="2"> Nangmah in amaute na suan a,amaute in zong zung kha-in,khangin, gah hong gah uh hi.A kam uh tawh hong phat khem uh a,a lungsim uh nang tawh kigamla hi.</VERS>
            <VERS vnumber="3"> Ahih hangin Topa aw,nangmah in kei nong thei hi.Ka gamtatnate nong mu a,nang ka hong itna thu na hong thei hi.Amaute pen gawh dingina kikoih tuu bangin kai khia inla,a kigawh ni hun dinga tun mateng tuamkoih in.</VERS>
            <VERS vnumber="4"> Ka gam sung bang tanveikeucip ding ahi hiam?Mun khempeuh ah lopatebang tanvei vulcip ding ahi hiam?A teng mite’ gitlohna hangingamsate le vasatea mangthang khin uh hi.Bang hang hiam cih lehamaute in, “I gamtatnatePasian in hong mu kei ngawn,”a ci uh hi. </VERS>
            <VERS vnumber="5"> Topa in, “Jeremiah aw,mite tawh tai kidem a,nangmah hong gimsak zo uh ahihleh,sakol bangci demzawh ding na hiam?A nopna munah tuk lailai na hih lehJordan gun gei sing kawm lakahbangcih ding na hi hiam?</VERS>
            <VERS vnumber="6"> Bang hang hiam cih leh na sanggamte lena innkuanpihte nangawn innang hong zuak uh a,nang a hong do dingmihonpi a kaikhawm uh hi.Kam khum tawhnang a hong zol uh hanginum kei in,” ci-in hong dawngkik hi. </VERS>
            <VERS vnumber="7"> Tua ciangin Topa in,“Ka inn ka nusia khin a,ka luahsa mite ka pai mangta hi.Ka it mahmah ka mite,a galte uh’ khut sungah ka piata hi.</VERS>
            <VERS vnumber="8"> Ka luah dingin ka teelsa mite ingamlak a humpinelkai banginkei’ langkhat ah panginhong hawksan uh ahih maninamaute ka mudah hi.</VERS>
            <VERS vnumber="9"> Ka mite pen, sasialne vasa gial khat,sasialne vasa dangte in a kimkot panina tuk huan nainai uh tawha kibang uh hi.Gamsate aw, hong kikhawm unla,pawi hong siim un.</VERS>
            <VERS vnumber="10"> Tuucing dang tampi inka leenggah lo hong suksiatsak uh a,kei a’ teng hong tuatcilsak uh hi.A hoih mahmah ka leenggah lopawnlak, gamlak, a suaksak uh hi.</VERS>
            <VERS vnumber="11"> Pawn lak hong suahsak uh a,dahin ka kap hi.Gam sung khempeuh a kisiat khithangin kuamah inphamawh sa lo sawnsawn uh hi.</VERS>
            <VERS vnumber="12"> Sehnel gam mualsang panina susia dingte hong pai zo uh hi.Gammong khat paningammong khat dongaha lungmuang kuamah om lo hi.Bang hang hiam cih leh Topa’ namsau inmi khempeuh a vattuk hi.</VERS>
            <VERS vnumber="13"> Amaute in mangbuh tuh uh a,ahi zongin kiak bek a ngah uh hi.Nasep a hahkat mahmah hangunbangmah a ngah kei uh hi.A kihtakhuai Topa’ hehna hanginanlak hun ciangin a maizum ding uh hi,”a ci hi.</VERS>
            <VERS vnumber="14"> Ka mi Israel-te’ luah dingin ka piak gamh a susia nuam a gilo a veengte tawh kisai-in Topa in ka cih in-ah, “En un, a gam uh panin amaute ka bot khia dinga, amau’ khut sung panin Judah mite ka suaktasak ding hi. </VERS>
            <VERS vnumber="15"> Ahih hangin amaute ka lakkhiat khit ciangin ka hehpihkik dinga, amau’ luah ding amau’ gam ciatciat uhah ka koihkik ding hi. </VERS>
            <VERS vnumber="16"> Tua ciangin, ka mite’ omdan hoihtakin a sin uh a, Baal min tawh a kiciam dingin ka mite a sinsak mah bangun, ‘Topa a nuntak mah bangin,’ ci-in keima min tawh kiciam ding a sin uhleh ka mite lakah kiptakin a om ding uh hi. </VERS>
            <VERS vnumber="17"> Ahih hangin gam khat peuhpeuh in ka thu hong ngaih kei leh tua gam bot khia-in ka susia ding hi, Topa in kong ci hi,” a ci hi.</VERS>
        </CHAPTER>
        <CHAPTER cnumber="13">
            <VERS vnumber="1"> Dialkaih Ngot tawh ThuhilhnaTopa in kei tungah, “Pai inla patpuan dialkaih khat na lei khit ciangin kawtsak loin teeng in,” hong ci hi. </VERS>
            <VERS vnumber="2"> Tua ciangin kei zong Topa’ hong gen mah bangin dialkaih khat lei-in ka teeng hi. </VERS>
            <VERS vnumber="3"> Topa in a nih veina hong hopih a, </VERS>
            <VERS vnumber="4"> “Na kawngah na teen, na dialkaih lei la in. Tho inla Eufratis gun-ah pai in. Tua lai-ah suanghawm sungah va seel in,” hong ci leuleu hi. </VERS>
            <VERS vnumber="5"> Kei zong pai-in Topa’ hong sawlna bangin Eufratis gun gei-ah ka seel hi. </VERS>
            <VERS vnumber="6"> Tua zawh ni tampi khit ciangin Topa in kei kiangah, “Eufratis gun-ah va pai inla, na seel dingin ka hong sawl na dialkaih va lakik in,” hong ci hi. </VERS>
            <VERS vnumber="7"> Tua ciangin kei zong Eufratis gun-ah pai-in dialkaih ka seelna mun khuat kikin ka la hi. Dialkaih na ngot gawp khin a, zattheih ding hi nawn lo hi.</VERS>
            <VERS vnumber="8"> Tua ciangin Topa in kei hong hopih a, </VERS>
            <VERS vnumber="9"> “Topa in kong cih in-ah, hih bangmahin Judah mite’ kisaktheihna le Jerusalem khuate’ ki-uatsaknate ka susia ding hi. </VERS>
            <VERS vnumber="10"> Ka thu hong ngai nuam loin amau’ ngaihsutna bang bekin a pai tentan nuam, pasian dangte’ na a sem ding le a bia dingin a nung a zui hih migilote pen zattheih ding ahi nawn lo, hih dialkaih bang ahi ding uh hi. </VERS>
            <VERS vnumber="11"> Bang hang hiam cih leh dialkaih, mite’ kawng tungah a belh cinten mah bangin Israel mi khempeuh le Judah mi khempeuh kei’ tungah a hong belh cinten dingin ka bawl hi. Tua hileh amaute ka mi hi ding uh a, ka minthanna, ka hoihna le ka vangliatna ding ahi ding uh hi. Ahih hangin amaute in ka thu hong mang lo uh hi, Topa in kong ci hi,” hong ci hi.Leenggahzu tawh A Kidim Beelte tawh Thuhilhna</VERS>
            <VERS vnumber="12"> Topa Pasian in kei kiangah, “Jeremiah aw, amau’ kiangah, ‘Topa, Israel mite’ Pasian in a hong genin-ah, “Zu beel khempeuh leenggahzu tawh a kidim ding hi,” hong ci hi,’ va ci in. Amaute in nang kiangah, ‘Beel khempeuh leenggahzu tawh kidim ding cih kote in thei lo ka hi uh hiam?’ hong cikik ding uh hi. </VERS>
            <VERS vnumber="13"> Tua ciangin nangmah in amaute kiangah, ‘Topa in hong cih in-ah: En un, David’ tokhom tungah a tu kumpite, siampite, kamsangte le Jerusalem khua-a a teeng mi khempeuh a kipan gam sungah a om mi khempeuh zu tawh kidim sakin ka khamsak ding hi. </VERS>
            <VERS vnumber="14"> Pate le tate a kipan amaute khatlekhat ka kiphusak dinga, Topa in kong cih in-ah, hehpih lo, lainat lo, it loin ka sisak ding hi, ci hi,’ va ci in,” hong ci hi.Kisikkik Lohna Hangin Tawnna</VERS>
            <VERS vnumber="15"> Ngai-in na bil uh ngat un;kisathei kei un.Bang hang hiam cih lehTopa in thu a gen zo hi.</VERS>
            <VERS vnumber="16"> Topa in khua mialsak a,khuamialna mualtungah na tuk ma un,na lamet uh khuavak penkhuamial bikbek a suah ma-in,Topa na Pasian uh pahtawi un.</VERS>
            <VERS vnumber="17"> Ahih hangin ka thu nong ngaih keiuhleh na kisaktheihna uh hanginka kapsim dinga,khitui luanginnakpitakin ka kidik ding hi.Bang hang hiam cih lehTopa’ tuuhonte sal dingin kikai khia zo hi. </VERS>
            <VERS vnumber="18"> Topa in kei kiangah,“Kumpipa le a nu kiangah,‘Na kumpi tokhomte tung panunhong tuaksuk un.Bang hang hiam cih lehna kumpi lukhute uhna lu tung uh paninkia khinzo hi,’ va ci in.</VERS>
            <VERS vnumber="19"> Negeb gam a omkhua kongpite lah kikhak a,kuamah lut thei nawn lo hi.Judah mite zong salin kikai a,a vekun sal suak khin uh hi,” hong ci hi. </VERS>
            <VERS vnumber="20"> Jerusalem khua aw, khuadak inla,leilu lam panin a hong paiteen dih in.Nangmah a hong kipia a hoihmahmah na tuuhonte koi-ah om ahi hiam?</VERS>
            <VERS vnumber="21"> Nangma lawm dinginna bawl mite teekteek innang hong uk ni cianginbang na ci ding hiam?Numei nausuakte inna a sak velval uh banginnang zong na na sa ding hi.</VERS>
            <VERS vnumber="22"> Bang hangin hih thutekei tungah hong tung ahi hiam,ci-in na ngaihsut leh na mawhnaa liatluatna hang ahi hi.Tua thu hanginna nik hong kihawk gawp a,a hong kibuan gawp ahi hi.</VERS>
            <VERS vnumber="23"> Ethiopia mivomte ina vun uh khek thei a,kamkei in a gial khek thei ahi hiam?A khek theih uhleh siatna bawl dinga zongsang khin note in zonga hoih na bawl thei ding uh hi.</VERS>
            <VERS vnumber="24"> Sehnel gam panin a hong nung huihin buhvai a mut banginnote kong thehthang ding hi.</VERS>
            <VERS vnumber="25"> Hih pen nangma ngah dinginka hong sehsak ahi hi,Topa in kong ci hi.Bang hang hiam cih lehkei na hong mangngilh a,pasian zuau peuh na um hi.</VERS>
            <VERS vnumber="26"> Kei mahmah inna nik kong hawksak dinga,kong maizumsak ding hi.</VERS>
            <VERS vnumber="27"> Na kihhuainate, na angkawmna,na hukna le gamlak mualtungahnumei paktat bangin milim pasianpeuh na biak kawikawinateka mu zo hi.Jerusalem aw, gimna ngah ta in.Na siantho nadingin bangtanvei sawt ding ahi hiam, a ci hi.</VERS>
        </CHAPTER>
        <CHAPTER cnumber="14">
            <VERS vnumber="1"> Guah Zuk lohna ThuGuah zu loin khua keuna tawh kisai-in Topa in Jerusalem kiangah hih bangin a gen hi:</VERS>
            <VERS vnumber="2"> “Judah gam kap a,a khuapite mai mang dekdek hi.A mite in puan vom khu-inleilakah bok uh a,Jerusalem khua-a ommite’ kahna aw ging hi.</VERS>
            <VERS vnumber="3"> Uliante in a nasemte uhtuitawi dingin sawl uh a,tuikhuk a zuat uhleh tui na om lo hi.A beel hawm uh tawh hong kilehkik uh a,lungkhamin cih nading thei loina lu uh puan a khuh uh hi.</VERS>
            <VERS vnumber="4"> Lokhote lungmang uh a,a lu uh puan a khuh uh hi.Bang hang hiam cih lehguah zu lo ahih manin lei a keu gawp hi.</VERS>
            <VERS vnumber="5"> Lopa om lo lua ahih maninsazuk in gamlakah a no a nusia liang hi.</VERS>
            <VERS vnumber="6"> Gam sakolte,bangmah om lohna mualtungahse-alte bangin a nak huhu uh hi.Lopa om lo ahih manina hak zo kei uh hi.</VERS>
            <VERS vnumber="7"> Ka mite in kei tungah,‘Topa aw, ka mawhna uhkote’ langkhat ah hong pang ahi ta zonginnangma min hangin kote hong hehpih in.Kote in tam veipinang kong nungngat uh a,nangma tungahka hong khial khinzo uh hi.</VERS>
            <VERS vnumber="8"> Israel mite’ lamet pa aw,haksat hun cianginko a hong hon khia pa na hi hi.Bang hangin ka gam sung uhahkhualmi bangin nang ominkhualzin zan khat bek a taam banginhong om na hi hiam?</VERS>
            <VERS vnumber="9"> Bang hangin mi lungkia gawp bangin omin,a hon khia thei lo galkap pa banginom na hi hiam?Ahih hangin Topa aw,kote’ laizangah nang na om a,nangma minin kote hong kisam hi.Kote hong nusia kei in,’hong ci uh hi,” hong ci hi. </VERS>
            <VERS vnumber="10"> Hih mite tawh kisai-in Topa in thu gen a,“Kei kiang panin amautevak khia kawikawi nuam uh a,a kideek kei uh hi.Tua ahih manin Topa keimah inamaute ka sang kei a,a khialhnate uh phawkin,a mawhnate uh hangingim ka pia ding hi,” a ci hi.</VERS>
            <VERS vnumber="11"> Topa in kei kiangah, “Hih mite in thupha a ngah nadingin thu hong ngen nawn kei in. </VERS>
            <VERS vnumber="12"> An a tan uh hangin amau’ thumna ka ngai kei dinga, meihal biakna le an tawh biaknate hong piak uh hangin ka sang kei ding hi. Amaute namsau tawh ahi zongin, kial tawh ahi zongin, pulnatna tawh ahi zongin ka sisak zaw ding hi,” hong ci hi.</VERS>
            <VERS vnumber="13"> Tua ciangin keimah in, “Ah, Topa Pasian aw, en dih in. Kamsangte in amaute kiangah, ‘Note in namsau ahi zongin, kial ahi zongin na mukha ngei kei ding uh a, hih munah Pasian in lungnopna kip hong pia ding hi,’ a ci uh hi,” ka ci hi.</VERS>
            <VERS vnumber="14"> Tua ciangin Topa in, “Tua kamsangte in kei’ min suangin zuauthu hong gen uh hi. Amaute ka sawl kei a, thu ka pia kei a, zong ka hopih kei hi. Note kiangah hong gen uh thute a man lo maangmuhna, bangmahin a kimang lo aisanna le amau’ ngaihsuttawm thute ahi hi. </VERS>
            <VERS vnumber="15"> Tua ahih ciangin ka sawl lohpi, ‘Hih gam sungah namsau ahi zongin, kial ahi zongin hong tung lo ding hi,’ ci-in keima min suangin thu a gen kamsangte tawh kisai-in Topa in ka cih in-ah, namsau le kial tawh hih kamsangte a si khin ding uh hi. </VERS>
            <VERS vnumber="16"> A hilh uh mite in zong kial le namsau thuakin amaute a kipan a zite uh, a tapate uh le a tanute uh Jerusalem khua kongzing lakah kipaithang dinga, kuamah in a vui kei ding hi. Bang hang hiam cih leh amau’ gitlohna amau’ tung mahah ka buaksuk ding hi,” hong ci hi.</VERS>
            <VERS vnumber="17"> Tua ciangin Topa in kei tungah thu hong gen a,“Jeremiah aw, amaute kiangah,‘Sun le zaninka khitui luangluang henla,kang ngei kei tahen.Bang hang hiam cih leh keima mitein nakpitakin liamna thuak uh a,nakpitakin a kisat uh hi.</VERS>
            <VERS vnumber="18"> Lolai-ah pai khia leng,namsau tawh a kithatmi bekbek ka mu a,khuapi sungah lut leng,kialin a puksite bekbek ka mu hi.Kamsangte le siampite inkoi-ah pai ding cih thei lopi-ingam sungah an ngenina vak kawikawi uh hi,’ci-in va gen in,” hong ci hi. </VERS>
            <VERS vnumber="19"> Topa aw, nangmah in Judah gamnialsiang khinzo na hi hiam?Zion khua kihhuai sa na hi hiam?Bang hangin kote liamna hong thuaksak a,hong damsak nawn lo na hi hiam?Lungnopna ka lamen uh a,hoihna bangmah a hong tung kei hi.Damna ding hun ka lamen uh a,lauhuaina bekbek ka mu uh hi.</VERS>
            <VERS vnumber="20"> Topa aw, ka gitlohna uh leka pute ka pate uh gitlohnateka hong pulak uh hi.Bang hang hiam cih leh nangma tungahka hong mawh khin uh hi.</VERS>
            <VERS vnumber="21"> Nangma min na khualna-inkote hong nolh kei inla,a vanglian na tokhommindaisak kei ta in.Kote tawh nong thuciamnahong phawk inla, hong ciampel kei ta in.</VERS>
            <VERS vnumber="22"> Gamdang pasian zuaute’ lakahguah a zusak thei om ahi hiam?Tua ahih kei leh zongvantungmi in ama thu-inguah zu tawmsak thei ahi hiam?Tua bang a hih theinang bek hi lo na hi hiam?Topa kote’ Pasian aw, nangmah intuate khempeuh hih na hih maninnangma sungahlametna kong nei uh hi.</VERS>
        </CHAPTER>
        <CHAPTER cnumber="15">
            <VERS vnumber="1"> Judah Mite tungah Topa’ HehnaTua ciangin Topa in kei hong hopih a, “Moses le Samuel nangawn ka mai-ah hong dingin hong thum uh zongin hih mite ka hehpih tuan kei ding hi. Ka muhna panin hawl khia unla, pai khiasak un. </VERS>
            <VERS vnumber="2"> Amaute in, ‘Koi-ah pai ding ka hi uh hiam?’ ci-in hong dot uhleh hih bangin genkik in:‘Topa in, “Pulnatna tawh a si dingtepul-in si ding uh a,namsau tawh a si dingtenamsau-in si ding uh hi.Kial tawh a puksi dingtekialin si ding uh a,sala kikai dingte zongsalin kikai ding uh hi,”a ci hi,’ va ci in.</VERS>
            <VERS vnumber="3"> “Amaute’ sih nadingin gimna nam li ka tungsak ding hi. A kithahna ding uh namsau, a keizan gawp dingin ui, a valhtum ding le a susia gawp dingin huihlak a vasate le leilak a ganhingte ka koih ding hi. </VERS>
            <VERS vnumber="4"> Judah kumpi Hezekiah’ tapa Manasseh in Jerusalem khua-ah hih bangin a bawl thu leitung gam khempeuhte in mu-in a lau ding uh hi.</VERS>
            <VERS vnumber="5"> “Kua in nang hong hehpih ding ahi hiam?Jerusalem aw, kua in nanghong kah ding ahi hiam?Kua, hong lambaangin,damlenat kitheihsakna-inhong hawh ding ahi hiam?</VERS>
            <VERS vnumber="6"> Nangmah in kei nong taisan zo hi,Topa in kong ci hi.Kei nong nungngat niloh hi.Tua ahih manin ka khut zaninnang kong susia hi.Ka hehnaka ki-ip zo nawn kei hi.</VERS>
            <VERS vnumber="7"> Na gam sung khua kongpite-ahhuihpi’ mut banginnote kong mut mang ding hi.Na tate uh ka beisak dinga,ka mite ka susia ding hi.Bang hang hiam cih leh na gitlohna uh lena omdan hoih lo panunna kiheikik kei uh hi.</VERS>
            <VERS vnumber="8"> Tuipi a sehnel omzah sanginnupi meigong ka tamsak zaw ding hi.Na tangvalte uha khan laitakin ka that dinga,a nute uh ka lunggimsak ding hi.Note’ tungah thakhat thu-inlungkhamna le launaka hong tungsak ding hi.</VERS>
            <VERS vnumber="9"> Ta sagih a nei nupikhakham vei-in a sibup hi.Sunkim lai hinapiama adingin khuamial bang a,maizumna le mindaina a thuak hi.No a nungta laite na galte un namsau tawha hong satlup dingun kong pia ding hi,Topa in kong ci hi,” a hong ci hi.</VERS>
            <VERS vnumber="10"> Gimna ka thuak hi; ka nu aw, gam sung khempeuh a mite tawh a kitawng a kiseel dingin kei nong suaksak hi. Ka sumte kuamah lah leitawisak loin kuama-a’ lah leitawi la lo napi, a vekpi-un kei hong hamsiat teitei uh hi. </VERS>
            <VERS vnumber="11"> Topa aw, amaute’ hoih nadingin nang tungah kong thumsak kei a, gimna le haksatna hun ciangin ka galte adingin nang’ tungah kong ngetsak kei leh tua amau’ hong hamsiatnate kei’ tungah hong tung tahen! </VERS>
            <VERS vnumber="12"> Mi khat in sik kuaitan zo lo ding ahihleh leilu lama sik le sumngo kihel khawm kuaitan zo zaw ding ahi hiam?</VERS>
            <VERS vnumber="13"> Topa in, “Na gam sungteng a na bawl uh mawhna khempeuhte’ hangin na neih na lam uh le na sum na paite uh man ngah loin na galte uh ka tuahsak mang ding hi. </VERS>
            <VERS vnumber="14"> Na theih ngei loh uh gam khatah na galte uh’ na ka hong semsak ding hi. Bang hang hiam cih leh ka hehna mei bangin kitawhkuang a, a mit nawn kei ding hi,” a hong ci hi.Topa in Jeremiah A Ompihna Gen</VERS>
            <VERS vnumber="15"> Tua ciangin keimah in:Topa aw, nang na thei hi.Hong phawk inla hong veh in.Kei a hong bawlsiate tungahphu hong laksak in.Ka galte tungah na lungduaina hanginkei’ sih nading piangsak kei in.Nangma hangin minsiatnaa thuak ka hihlam hong thei in.</VERS>
            <VERS vnumber="16"> Na thute in kei hong kem a,an bangin ka ne hi.Na thute kei adinginkipahna le lungdamna ahi hi.Bang hang hiam cih lehnangma minin kei hong kilo hi,aw, Topa, Vanglian Pasian aw.</VERS>
            <VERS vnumber="17"> Mi gualnuam mawkmawkte tawhka kikhawl kei a,zong ka lungdam khawm kei hi.Nangma thu kong manna hanginkei tangkai ka hih manina hehin ka omden hi.</VERS>
            <VERS vnumber="18"> Bang hangin ka natna dai thei lo a,ka liamna dam thei lo a,dam nuam het lo ahi hiam?Tui a kang lui tawh kibangin lungkiatnahong thuaksak ding na hi hiam, ka ci hi. </VERS>
            <VERS vnumber="19"> Tua ahih manin Topa in,“Na hong kilehkik lehkong koihna ngei-ah kong koihkik dinga,ka na na semkik ding hi.Thu manpha lo gen lointhu manpha bek na gen leh,ka kamsang dingin ka hong zang ding hi.Nang kiangah amaute hong pai ding uh a,nang na hih leh amau’ kiangahna pai kei ding hi.</VERS>
            <VERS vnumber="20"> Hih mite tungah sumngo a kibawlkhuakulhpi kong bangsak dinga,amaute in a hong sim uh hangina hong zo kei ding uh hi.Bang hang hiam cih leha hong hon khia ding lea hong suaktasak dinginnang ka hong ompih hi,Topa in ka hong ci hi.</VERS>
            <VERS vnumber="21"> Migilote’ khut sung paninnang kong suaktasak dinga,mi lauhuaite’ khut sung paninnang kong hon khia ding hi,” a hong ci hi.</VERS>
        </CHAPTER>
        <CHAPTER cnumber="16">
            <VERS vnumber="1"> Mite’ Tungah Topa’ ThukhennaTopa in kei hong hopih a, </VERS>
            <VERS vnumber="2"> “Hih bang munah zi nei kei inla, tanu tapa zong nei kei in. </VERS>
            <VERS vnumber="3"> Bang hang hiam cih leh hih mun a suak tanu tapate le a nute uh tawh kisai-in Topa in ka cih in-ah: </VERS>
            <VERS vnumber="4"> Natna lian tawh si ding uh a, kuamah in kah loin kuamah in zong a vui kei ding uh hi. Leilak a ek ki-tha a bang lel ding uh hi. Namsau le kial tawh a si ding uh a, a luanghawmte uh huihlaka a leeng vasate le leilaka ganhingte in a ne ding uh hi.</VERS>
            <VERS vnumber="5"> “Bang hang hiam cih leh Topa in kong cih in-ah, mi’ kahna inn sungah lut kei unla, thumin kuamah va kah se kei un. Bang hang hiam cih leh lungnopna, itna lianpi le ka hehpihna hih mite kiang panin ka la khia khinzo hi, Topa in kong ci hi. </VERS>
            <VERS vnumber="6"> Hih gamah miliante le mineute si ding uh a, kivui loin, amau’ hangin kuamah kap loin, kuamah in a pumpi uh kuiliam loin a sam uh zong a met kei ding uh hi. </VERS>
            <VERS vnumber="7"> Misi hangin a kapte hehnep nadingin kuamah in anletui a lui kei ding uh a, a nu ahih kei leh a pa a site nangawn kuamah in a hehnem kei ding hi. </VERS>
            <VERS vnumber="8"> Pawi kibawlna inn-ah na pai kei ding uh a, amaute tawh a ne a dawnkhawm dingin na tu kei ding uh hi. </VERS>
            <VERS vnumber="9"> Bang hang hiam cih leh Vanglian Topa, Israel mite’ Pasian in hih bangin kong ci hi: En un, hih mun panin note’ muh teekteekin, note’ theih hunsung mahin gualnopna, lungdamna awte le zinei thakte, pasalnei thakte’ awte ka gingsak nawn kei ding hi.</VERS>
            <VERS vnumber="10"> “Hih thuteng hih mite tungah na gen ciangin amaute in, ‘Bang hangin Topa in hih gimna lianpi eite tungah hong tungsak ahi hiam? I khialhna bang ahi hiam? Topa i Pasian’ tungah bang mawhna bawl ihi hiam?’ hong ci ding uh hi. </VERS>
            <VERS vnumber="11"> Tua ciangin nangmah in amaute kiangah, ‘Topa in, “Na pu na pate un kei hong taisan khin uh a, kei hong nusia-in ka thukham a zui kei uh hi. </VERS>
            <VERS vnumber="12"> Note, na pu na pate sangun na siahuai zaw uh hi. Bang hang hiam cih leh en un, note’ utna bang ciat na zui tentan uh a, ka thu nong ngai nuam kei uh hi. </VERS>
            <VERS vnumber="13"> Tua ahih manin hih gam panin note le na pu na pate un na theih ngei loh uh gamah kong not khia ding hi. Tua lai-ah sun le zanin pasian dangte’ na na sem niloh ding uh hi; bang hang hiam cih leh note kong angvan nawn kei ding hi,” ci hi,’ na ci ding hi.</VERS>
            <VERS vnumber="14"> “Tua ahih manin, en un, Topa in kong cih in-ah, kuamah in, ‘Egypt gam panin Israel mite a hong la khia Topa a nuntak bangin,’ ci-in kei’ minin a kiciam nawn loh hun hong tung ding hi. </VERS>
            <VERS vnumber="15"> Amaute in, ‘Leilu lam gam le eite hong hawl khiatna gam khempeuh panin Israel mite a hong kaikhawm Topa a nuntak bangin,’ a ci zaw ding uh hi. Bang hang hiam cih leh a pu a pate uh ka piaksa, amau’ neihsa gamah amaute ka paipih ding hi.</VERS>
            <VERS vnumber="16"> “En un, Topa in kong cih in-ah, ngabeng tampi ka khah dinga, amaute ka mansak ding hi. Tua khit ciangin sabeng tampi ka khah dinga, amaute in mual tung khempeuh le suanghawmte lakah amaute a beng ding uh hi. </VERS>
            <VERS vnumber="17"> Bang hang hiam cih leh a omdan khempeuh uh ka mitin ka mu a, kei’ kiang panin a kiseel bangmah om lo hi. A khialhna khempeuh uh zong ka mu hi. </VERS>
            <VERS vnumber="18"> Amaute’ khialhna le a mawhnate uh a zah nihin ka thuk ding hi. Bang hang hiam cih leh amaute in a muhthadahhuai siluang hawmte tawh a kibang milimte tawh ka gam a ninsak uh a, kihhuaina tawh ka gamh a dimsak uh hi,” hong ci hi.</VERS>
            <VERS vnumber="19"> Aw Topa, ka hatna le ka kulhpi,lungkham hun cianginka bukna pa aw,leimong panin gamdang mitenangma kiangahhong pai ding uh a,“Ka pu ka pate un zuauthu lebangmahin a kimang lo milimtelongal bangmah dang a luah kei ding uh hi.</VERS>
            <VERS vnumber="20"> Mi in ama pasian dingbawltawm thei ahi hiam?Tuate pasian hi lo hi,”hong ci ding uh hi.</VERS>
            <VERS vnumber="21"> “Tua ahih manin amaute ka hilh ding hi. Tutung peuhmahin Topa ka hihna thu a hong theih nadingun ka vangliatna le ka hatna ka theisak ding hi,” ci-in Topa in a gen hi.</VERS>
        </CHAPTER>
        <CHAPTER cnumber="17">
            <VERS vnumber="1"> Judah Mite’ Lungtang Tungah Mawhna KigelhTopa in a genna-ah, “Judah mite’ mawhna sik laikung khat tawh kigelh hi. Suangmanpha mukzum tawh amaute’ lungtang peek tung le biakna tau kite tungah khuakin ki-at hi. </VERS>
            <VERS vnumber="2"> A tate un singniim nuai khempeuh le mualsangte’ tunga a biakna taute uh le a nusian uh Asherah milimte phawk veve uh a, </VERS>
            <VERS vnumber="3"> zanglei-a om mualte tungah zong tua mawhna a kilang hi. Na gam sung khempeuh uhah na bawl uh mawhnate hangin na neih na lam uh le na sum na paite uh, na galte uh ka tuahmangsak ding hi. </VERS>
            <VERS vnumber="4"> Note kong piak na gam uh zong na taan ding uh a, na theih ngei loh uh gam khatah na galte uh’ na ka hong semsak ding hi. Bang hang hiam cih leh ka hehna kitawhkuang a, a mit nawn kei ding hi,” a ci hi.</VERS>
            <VERS vnumber="5"> Topa in kong cih in-ah:“Mi bek muangin mi’ hatna bek suang a,Topa tawh a lungsim a kilehngat mi inhamsiatna a ngah ahi hi.</VERS>
            <VERS vnumber="6"> Amah pen sehnel gamaha po sawlbawk bang hi a,khangin a bawk a pha zo kei ding hi.Kuama ten lohna ci gam,keugaw gamah amah a teeng ding hi. </VERS>
            <VERS vnumber="7"> “Topa muanginamah a beel mi in thupha a ngah ahi hi.</VERS>
            <VERS vnumber="8"> Amah, gun gei-a a kisuansingkung bang hi a,lui gei-ah a zung a kha hi.A tehte hing den ahih maninnisa kihta lo hi.Tatsat loin gah den ahih maninguah zuk loh kum ciangin zonglungkham tuan lo hi. </VERS>
            <VERS vnumber="9"> “Na khempeuh lakahlungsim a khem hat pen hi a,a kisia pha mahmah ahi hi.Kua in lungsim thei zo dingahi hiam?</VERS>
            <VERS vnumber="10"> Keimah Topa inmi khempeuh’ nuntakzia lea gamtatna tawh kizui-in a pia khia dinginngaihsutna ka entel a,lungsim ka sittel hi,” a ci hi. </VERS>
            <VERS vnumber="11"> Thuman lopi tawh a hau mi penama tui lopi a keuhsak dingina opsim vasa tawh kibang hi.A khan lai-in a neihsa tengtaan dinga,a tawpna-ah mihaipi a suak ding hi. </VERS>
            <VERS vnumber="12"> I biakinnpi pena kipat cil-in mualtungah a oma minthang mahmahkumpi tokhom tawh kibang hi. </VERS>
            <VERS vnumber="13"> Aw Topa, Israel mite’ lamet pa aw,nang a hong taisan mitea zahhuai ding uh hi.Nang a hong lehngatsan miteleivui lak a min gelh bangina mangthang uh hi.Bang hang hiam cih lehnuntakna ciktui ahi Topaa hong taisan zo uh hi. </VERS>
            <VERS vnumber="14"> Topa aw, hong damsak lecinka natna teng bei dinga,hong hon khia lecinkei ka suakta ding hi.Bang hang hiam cih leh nang penka hong phatpa na hi hi. </VERS>
            <VERS vnumber="15"> En in, amaute in, “Topa’ hong tawnnatekoi lai takah om ahi hiam?Tu-in hong tungta hen!” a ci uh hi. </VERS>
            <VERS vnumber="16"> Ahih hangin amaute tungahgimna na tunsak ding kong ngen kei a,siatna ni hong tun dingka deihsak lohlam zong na hong thei hi.Ka kam panina ging khia thu khempeuh na thei khin hi.</VERS>
            <VERS vnumber="17"> Kei hong lausak kei in.Gimna hong tun cianginkong belh pa na hi hi.</VERS>
            <VERS vnumber="18"> Kei hong bawlsiatena zahhuaisak inla,ahih hangin kei hongzahhuaisak kei in.Amaute lung-amsak inla,ahih hangin kei hong lung-amsak kei in.Amaute tungah siatna ni tungsak inla, a zah nihin susia in!Sabbath Ni Sianthosak Kul</VERS>
            <VERS vnumber="19"> Topa in kei kiangah, “Va pai inla, Judah gam kumpite’ lutna le pusuahna Mite’ Kongpi le Jerusalem khua kongpite khempeuh ah va ding inla, hih bangin va gen in: </VERS>
            <VERS vnumber="20"> ‘Hih kongpi sunga hong lut no Judah gam kumpite, Judah mi khempeuh le Jerusalem khuami khempeuhte aw, Topa’ kammal ngai un. </VERS>
            <VERS vnumber="21"> Topa in hih bangin ci hi: Na nuntak nop lai uhleh kidawm unla, Sabbath ni-in van pua kei un. Jerusalem khua kongpite-ah bangmah hong lutpih kei un. </VERS>
            <VERS vnumber="22"> Sabbath ni-in na inn uhah bangmah sem kei un. Na pu na pate uh ka thupiak mah bangin Sabbath ni siangthosak un. </VERS>
            <VERS vnumber="23"> Ahih hangin na pu na pate un ka thu hong ngai lo uh a, a bil uh hong ngat lo uh hi. Ka thu hong mang lo uh a, ka hilhna a theih loh nadingun a lungsim uh a khauhsak uh hi.</VERS>
            <VERS vnumber="24"> “‘Ahih hangin Topa in kong cih in-ah, note in ka thu nong ngaih uh a, Sabbath ni-in hih khua kongpite-ah bangmah hong lutpih loin, Sabbath ni siangthosakin, na na sep kei uhleh, </VERS>
            <VERS vnumber="25"> na kumpite uh le na uliante un David’ neih bang kumpi vangliatna a nei ding uh hi. Amaute in Judah mite le Jerusalem khuamite tawh sakol leeng le sakolte tungah tuangin hih khua kongpite-ah hong lut ding uh a, hih khuapi-ah zong mi teeng tawntung ding hi. </VERS>
            <VERS vnumber="26"> Mite in Judah gam khuapite le Jerusalem khua kiim panin ahi zongin, Benjamin gam, Shefelah zanglei gam, mual tung gam le leitaw lam Negeb gamte panin ahi zongin meihal biakna le biakpiaknate, an tawh biakna, paknamtui le lungdam biakpiaknate, Topa’ biakinn-ah hong pia ding uh hi. </VERS>
            <VERS vnumber="27"> Ahih hangin ka thu nong ngaih kei uh a, Sabbath ni siangthosak loin, Jerusalem khua kongpite-ah van pua-in nong lutpih uhleh, tua kongpite ka hal ding hi. A mei in Jerusalem khua kumpi innte lawhin kaangtum dinga, a mei a kiphelh zo kei ding hi,’ va ci in,” hong ci hi.</VERS>
        </CHAPTER>
        <CHAPTER cnumber="18">
            <VERS vnumber="1"> Beelseek pa’ Beelseekna tawh ThuhilhnaTopa in kei hong hopih a, </VERS>
            <VERS vnumber="2"> “Tho in. Beelseek pa’ inn-ah paisuk inla, tua lai-ah ka thute kong hilh ding hi,” hong ci hi. </VERS>
            <VERS vnumber="3"> Tua ciangin kei zong beelseek pa’ inn-ah ka paisuk leh beel a sek laitak ka va tuakkha hi. </VERS>
            <VERS vnumber="4"> Buan tawh a bawl a beel ama khut sungah kisia ahih manin beelseek pa in hoih a sak bangin beel dang khatin a sek pha hi.</VERS>
            <VERS vnumber="5"> Tua ciangin Topa in kei kiangah, </VERS>
            <VERS vnumber="6"> “Israel mite aw, Topa in kong cih in-ah, hih beelseek pa’ hih bangin note zong hong hih thei lo ding ka hi hiam? En un, beelseek pa’ khutsunga buan tawh kibangin, Israel mite aw, kei’ khut sungah note na om uh hi. </VERS>
            <VERS vnumber="7"> Minam khat peuhpeuh ahi zongin, gam khat peuhpeuh ahi zongin bot khia-in, khenkhamin, ka suksiatna ding thu, hun khat peuhpeuh lai-in ka gen khinzo ahi zongin </VERS>
            <VERS vnumber="8"> tua ka gensa minam le gam a siatna panin a kiheikik leh, ama tungah siatna tunsak dingin ka sehsa pen ka kisikkik dinga, ka tungsak nawn kei ding hi. </VERS>
            <VERS vnumber="9"> Minam khat peuhpeuh ahi a, gam khat peuhpeuh ahi zongin lam ding le phut dingin hun khat peuhpeuh lai-in ka gen khinzo ahi zongin, </VERS>
            <VERS vnumber="10"> amah in ka thu hong ngai loin, hoih ka sak lohte a bawl teitei leh, ama tungah hoihna bawl ding ka sehsa pen ka kisikkik dinga, ka bawl nawn kei ding hi. </VERS>
            <VERS vnumber="11"> Tua ahih manin tu-in, Judah mite le Jerusalem khuamite’ kiangah Topa in a cih in-ah, ‘En un, note’ siatna ding ka geel a, note’ langkhat ah ngimna khat ka nei hi. Na vekpi-un na siatna uh pan kilehkik unla, na omdan uh le na nasepnate uh bawlpha un,’ va ci in. </VERS>
            <VERS vnumber="12"> Amaute in, ‘Tua bang gen kul lo hi. Ko’ ngimna bangin ka gamta ding uh a, mi khempeuh ama lungsim sia’ deihna bangin a gamta ding uh hi,’ hong ci ding uh hi.</VERS>
            <VERS vnumber="13"> “Tua ahih manin Topa in kong cih in-ah:Minam dangte’ lakahhih bang thu a kiza ngei hiam,dong dih un.Keima mituam Israel ina mulkimhuai mahmahna khat a hih zo hi.</VERS>
            <VERS vnumber="14"> Lebanon mual tungvuk in susia ngei ahi hiam?Mual tung panin a hong luanga vot kilkel luite kang ngei ahi hiam?</VERS>
            <VERS vnumber="15"> Ahih hangin ka mite inkei hong mangngilh khin uh a,milim pasian-te kiangahpaknamtui a hal uh hi.Amau’ tot ding lampi-ahtuk uh ahih manina tot ngei uh lampi lui zui nawn loin,lampi lopi a tawn uh hi.</VERS>
            <VERS vnumber="16"> Amaute’ gam pena mulkimhuai le simmawhna tawha kiphitsan den ding gama suaksak uh hi.Tua gam a kantan khempeuhmulkim mahmah uh a,lamdangsa-in a lu uh a pei uh hi.</VERS>
            <VERS vnumber="17"> Nisuahna lam huih innin a mut mang bangina galte uh mai-ahamaute ka thehthang ding hi.Haksatna a tuah ni-unamaute ka nungngat dinga,ka maingat kei ding hi,” hong ci hi.Mite’ Sawmna le Jeremiah’ Thungetna</VERS>
            <VERS vnumber="18"> Tua ciangin amaute in, “Hong pai un, Jeremiah sawm ni. Bang hang hiam cih leh eite a hong hilh dingin siampite ahi zongin, i dot ding mipilte ahi zongin, Pasian’ thu a hong gen dingin kamsangte ahi zongin i nei hi. Hong pai un, amah mawhsakin ama thu peuhmah mal khat zong i mang kei ding hi,” hong ci uh hi.</VERS>
            <VERS vnumber="19"> Hong en in, Topa aw,keima hong thugennate leka galte in keima thu a gennatehong ngai in.</VERS>
            <VERS vnumber="20"> Hoihna pen siatna tawha kituak ding mah ahi hiam?Keimah hong siahna-ingum a to uh hi.Nangma mai-ah kong dinga,amau ading thuhoih kong gen hi.Na hehna amaute tungahna tunsak loh nadinginka hong ngetnate hong phawk in.</VERS>
            <VERS vnumber="21"> Tua ahih manin a tate uhkial tawh puksisak inla,amaute namsau-in sisak in.A zite uh ta neisak kei inla,meigong suaksak in.A pasalte uh pulnatna tawh sisak inla,a tangvalte uh gal sungahnamsau tawh kithatlumsak in.</VERS>
            <VERS vnumber="22"> Amau a thatlum ding galkaptethakhat thu-in paisak inla,amau’ innte panin kahna aw kizasak in!Bang hang hiam cih lehka kiat nadingin gum to uh a,ka khete a awk nadinginthang a hong siah uh hi.</VERS>
            <VERS vnumber="23"> Ahih hangin Topa aw,amaute in thah dingin keia hong sawmna uh nangna thei hi.Amau’ khialhnate na maisak kei inla,nangma muhna paninamau’ mawhnatephiatmangsak kei in.Nangma mai-ah amauteguallelsak inla,na heh ni mahin hih ek in.</VERS>
        </CHAPTER>
        <CHAPTER cnumber="19">
            <VERS vnumber="1"> Beel Kitam tawh ThuhilhnaTopa in hong hopih a, “Beelseek pa kiangah pai inla, leibeel khat va lei in. Mite’ lakah upa pawlkhat le siampi upa pawlkhat tonpih inla, </VERS>
            <VERS vnumber="2"> nisuahna lam kongpi gei, Hinnom kuam-ah pai-in, kong gen thute tua lai-ah va taangko in. </VERS>
            <VERS vnumber="3"> Nangmah in, ‘Judah kumpite le Jerusalem khuamite aw, Topa’ kammal ngai un. Vanglian Topa, Israel mite’ Pasian in hong cih in-ah: En un, hih munah kong tunsak ding siatna lianlua ahih manin a za mi khempeuhte’ bil sungah ging den ding hi. </VERS>
            <VERS vnumber="4"> Bang hang hiam cih leh hih mite in kei hong taisan khinzo uh a, amaute a kipanin a pu a pate uh le Judah kumpite’ theih ngei loh pasian dangte’ kiangah paknamtui halin, hih mun a ninsak uh hi. Hih mun pen mawhna nei lo mite thahna sisan tawh dimsak uh a, </VERS>
            <VERS vnumber="5"> ka thupiak ahi lo, ka ngaihsutkhak beek zong ahi lo, a tate uh meihal biakna tawh Baal biak nadingin Baal biakna tau sangte a lam khinzo uh hi. </VERS>
            <VERS vnumber="6"> Tua ahih manin, en un, Topa in kong cih in-ah, hih mun pen Tofeth ahi zongin Hinnom Kuam ahi zongin a kicih nawn loh hun hong tung ding hi. Kithahna Kuam a kici zaw ding hi. </VERS>
            <VERS vnumber="7"> Hih munah Judah mite le Jerusalem mite’ ngimna ka tangtungsak kei dinga, a galte uh’ namsau le a that nuamte’ khutlumin amaute ka sisak ding hi. Amau’ luanghawmte huihlaka leeng vasate le leilak ganhingte’ an dingin ka pia ding hi. </VERS>
            <VERS vnumber="8"> Hih khuapi a mulkimhuai le a simmawhhuai ka suaksak dinga, a kantan mi khempeuh in khuapi siatna hangin lamdangsa-in zahpihin a phitsan ding uh hi. </VERS>
            <VERS vnumber="9"> A galte uh le a that nuam mite in, amaute sim ding uh a, nek ding om lo lua ahih manin a tapate le a tanute uh’ sa ka nesak dinga, mi khempeuh in a veengte’ sa a ne ding uh hi,’ va ci in.</VERS>
            <VERS vnumber="10"> “Tua ciangin na tonpihte’ muhin na beel sukham inla, </VERS>
            <VERS vnumber="11"> amaute kiangah, Vanglian Topa in a cih in-ah, hih beelseek pa’ beel kisukham a, a kibawlphatkik theih nawn loh bangmahin hih mite le hih khuapi ka sukham ding hi. Mun dangah si vuina ding mun om nawn lo ding ahih manin Tofeth nangawnah a kivui ding uh hi. </VERS>
            <VERS vnumber="12"> Topa in kong cih in-ah, hih mun le hih mun a teeng mite tungah tu-a bangin ka hih dinga, hih khuapi Tofeth ka bangsak ding hi. </VERS>
            <VERS vnumber="13"> Jerusalem khua-a innte le Judah kumpite’ innte a kipan, innkhum zangah vantung a aksite khempeuh tungah paknamtui hal biakna a kipiakna innte le pasian dangte tungah dawn ding biakna a kibuakna innte khempeuh a vekin Tofeth mun bangin a nin a suak ding hi, ci hi, va ci in,” hong ci hi.</VERS>
            <VERS vnumber="14"> Tua ciangin Topa in thu gen dinga hong sawlna Tofeth panin ka ciahkik a, Topa’ biakinn sungah dingin mi khempeuh kiangah thu ka gen a, </VERS>
            <VERS vnumber="15"> “Vanglian Topa, Israel mite’ Pasian in a cih in-ah: En un, hih khuapi le a kiima khuaneute tungah ka gensa siatna khempeuh ka tungsak ding hi. Bang hang hiam cih leh amaute in a lungsim uh khauhsak uh a, ka thute a ngai nuam kei uh hi, ci hi,” ka ci hi.</VERS>
        </CHAPTER>
        <CHAPTER cnumber="20">
            <VERS vnumber="1"> Pashhur Tungah Siatna TungJeremiah in a gen hih thute, Immer’ tapa, Topa’ biakinn ukpa ahi siampi Pashhur in a za hi. </VERS>
            <VERS vnumber="2"> Tua ciangin Pashhur in kamsang Jeremiah sat a, Benjamin Kongpi saknung gei, Topa’ biakinn sungah kol a bulh hi. </VERS>
            <VERS vnumber="3"> A zing ciangin Pashhur in a kolbulhna panin Jeremiah a khah khit ciangin Jeremiah in, “Topa in nang, Pashhur ci-in hong sam nawn lo a, ‘Mun Khempeuh ah Launa,’ ci-in hong samta hi. </VERS>
            <VERS vnumber="4"> Bang hang hiam cih leh Topa in hong cih in-ah, ‘En in, keimah in nang le na lawmte’ lau nadingin nang kong bawl ding hi. Babylon kumpipa’ khut sungah Judah gam khempeuh ka pia ding hi. Amah in sal dingin amaute Babylon khua-ah paipih dinga, namsau tawh a thatlum ding hi. </VERS>
            <VERS vnumber="5"> Tua tham loin khuapi sunga hauhna khempeuh, a nasepsa uh khempeuh, a neih a lam a thupi teng khempeuh uh le Judah kumpite’ sumlepai khempeuhte a galte’ khut sungah ka pia dinga, amaute in sutin, manin, Babylon khua-ah a paipih ding uh hi. </VERS>
            <VERS vnumber="6"> Pashhur aw, nang le na inn sung uha omte khempeuh sal dingin Babylon khua-ah na pai ding uh a, tua lai munah nang na si ding hi. Nang a kipan a man lopi a na thuhilh a ngai na lawmte khempeuh hong kivui ding uh hi,” a ci hi.Jeremiah’ Tamlawhna</VERS>
            <VERS vnumber="7"> Topa aw, kei nong khem a,khemna ka thuak takpi hi.Kei sangin nang na hat zaw a,keimah nong zo hi.Nisimin mite’ nuihsat lel ka suak a,mi khempeuh in kei hong zahko uh hi.</VERS>
            <VERS vnumber="8"> Bang hang hiam cih lehthu ka gen simin,“Ngongtatna le kisiatna!”ci-in ka kiko den hi.Bang hang hiam cih lehTopa’ kammal ka gen khiatna hanginnisimin simmawhna lezahpihna ka thuaklawh hi.</VERS>
            <VERS vnumber="9"> Keimah in, “Ama thu ka gen kei dinga, ama min ka lo kei ding hi,”ci mah leng zong,ama thu ka lungsim sungahmei bangin hong kuang a,ka guh ka tang sungahkikhumcip ahih maninka ki-ipipna-in ka gimlua a,gen loin ka om thei kei hi.</VERS>
            <VERS vnumber="10"> Mite’ kihuau simna thu tampika za a,mun khempeuh lauhuai hi.Ka lawm itte khempeuh inka cihmawh ding hong ngak gige uh a,“A mawhna pulak ni! A mawhna pulak ni!Amah i khem zo kha ding hi.Tua hileh i zo kha dinga,tua ciangin i thukkik ding hi,”hong ci uh hi.</VERS>
            <VERS vnumber="11"> Ahih hangin Topa pena kihtakhuai galhang pa banginkei tawh hong omkhawm gige hi.Tua ahih maninkei hong bawlsiate tuk ding uh a,kei hong zo lo ding uh hi.A tawntung a a mindaina uhkimangngilh ngei lo ding hi.</VERS>
            <VERS vnumber="12"> A thuman mite a entel,lungsim le ngaihsutna a muVanglian Topa aw,amaute na thukkikna kei hong musak in.Bang hang hiam cih lehnangma khut sungahka thu kong ap khin hi.</VERS>
            <VERS vnumber="13"> Topa’ tungah la sa unla,Topa phat un!Migilote’ khut sung panin amahin mi cimawhte a hon khia hi. </VERS>
            <VERS vnumber="14"> Keima suah ni in gimna thuak tahen!Ka nu in kei a hong suahsak ni inthupha ngah kei tahen!</VERS>
            <VERS vnumber="15"> Ka pa kiangah, “Tapa khat na nei hi,”ci-in va ko-in a lungdamsak pa ingimna thuak tahen.</VERS>
            <VERS vnumber="16"> Topa in hehpih loina lumlet khuapite tawhtua pa kibang tahen.Zingsangin kahna aw za henla,sun ciangin patauhna aw za tahen.</VERS>
            <VERS vnumber="17"> Bang hang hiam cih leh amah inka nu’ gil sungah kei hong that lo hi.Hong that hileh ka nu’ gil sungka han suakpah ding hi.</VERS>
            <VERS vnumber="18"> Gimna le dahna a mu ding lenisima maizum den dinginbang hangin a gil sung paninsuak khia sese ka hi hiam?</VERS>
        </CHAPTER>
        <CHAPTER cnumber="21">
            <VERS vnumber="1"> Jerusalem A Siat ding KigenkholZedekiah kumpipa in Malkhiah’ tapa Pashhur le Maaseiah’ tapa Zefaniah-te, Jeremiah kiangah sawl a, </VERS>
            <VERS vnumber="2"> “Kote adingin Topa’ kiangah thu hong dotsak in. Babylon kumpipa Nebukhadnezzar in a sim dingin hong umcih hi. Topa in a na lamdangte khat kei’ tungah hong zang leh amah kilehkiksak thei kha ding hi,” ci-in a dongsak hi.</VERS>
            <VERS vnumber="3"> Tua ciangin Jeremiah in dawngkik a, </VERS>
            <VERS vnumber="4"> “Zedekiah kiangah hih bangin na genkik un, ‘Topa, Israel mite’ Pasian in a genin-ah: En un, khuakulhpi pualamah a hong umcih Babylon kumpipa le Khaldea mite na dona uh ahi, na khut sung uha na kep na galhiamte uh bangmahin a kimang lo ka suaksak dinga, amaute khempeuh hih khuapi laizangah kong paipih ding hi. </VERS>
            <VERS vnumber="5"> Kei mahmah in hehna le thangpaihna lianpi tawh ka khut zanin, a hat mahmah ka khut tawh note kong do ding hi. </VERS>
            <VERS vnumber="6"> Hih khuapi sungah a teengte a mi a sa ci loin ka thatlum dinga, pulnatna tawh a bei khin ding uh hi. </VERS>
            <VERS vnumber="7"> Tua khit ciangin, Topa in kong cih in-ah, Judah kumpipa Zedekiah le a nasemte le pulnatna, namsau le kialin a si lo a nungta laiteng pen, amau’ galte le amaute a that nuam Babylon kumpipa Nebukhadnezzar’ khut sungah ka pia ding hi. Amah in amaute namsau tawh that dinga, hehpih loin, zong a maap kei dinga, itna lungsim a nei kei ding hi,’ va ci un,” a ci hi.</VERS>
            <VERS vnumber="8"> Topa in Jeremiah hopih a, “Jeremiah aw, hih mite kiangah, ‘Topa in a cih in-ah: En un, na mai uhah nuntakna lampi le sihna lampi ka khung hi. </VERS>
            <VERS vnumber="9"> Hih khuapi sunga om mi peuhmah namsau tawh ahi a, kial tawh ahi a, pulnatna tawh ahi zongin a si ding uh hi. Ahi zongin pusuak khia-in note a hong sim Khaldea mite kiangah a lut peuhmah suakta liailiai ding uh hi. </VERS>
            <VERS vnumber="10"> Bang hang hiam cih leh Topa in kong cih in-ah, hih khuapi hoihna ding hi lo, a siat nadingin ka lungsim ka khensat khinzo hi. Babylon kumpipa’ khut sungah ka pia dinga, amah in mei tawh a hal ding hi,’ na ci ding hi.Judah Kumpite Tungah Thupiang dingte Genkholhna</VERS>
            <VERS vnumber="11-12"> “Judah kumpite’ innkuan tungah hih bangin va gen in: David’ suante aw, Topa’ kammal ngai dih un. Topa in a cih in-ah:Zingsang simin mantakin thu khen unla,mi bawlsia pa’ khut sung pana bawlsiat pa hon khia un.Tua bang na hih kei uhlehsiatna na bawlnate hangunmei bangin ka hehna hong kuang dinga,kuamah in a phelh zo kei ding hi.</VERS>
            <VERS vnumber="13"> Mualkuam zang pan kilaamto a,zanglei lak a suangtum bangina sangto Jerusalem aw,Topa in kong cih in-ah,na langkhat ah ka pang ding hi.Nangmah in,‘Kua in kei hong simsuk dinga,ka omna-ah kua hong lut ding ahi hiam?’ na ci hi.</VERS>
            <VERS vnumber="14"> Na gamtatna tawh kizui-ingimna kong pia ding hi,Topa in kong ci hi.Tulaka sing hoihte tawh a kilamna kumpi innte uh mei tawh kihal dinga,a kimkot khempeuhka kaangtumsak ding hi,” a ci hi.</VERS>
        </CHAPTER>
        <CHAPTER cnumber="22">
            <VERS vnumber="1"> Topa in kei hong hopih a, “Judah kumpipa’ inn-ah va paisuk inla, hih bangin va gen in. </VERS>
            <VERS vnumber="2"> David tokhom tungah a tu Judah kumpipa aw, nang le na nasemte a kipan hih kongpi-ah a hong lut na gammite khempeuh in Topa’ kammal ngai dih un. </VERS>
            <VERS vnumber="3"> Topa in a cih in-ah, thumanin diktat unla, a bawlsiate’ khut sung panin bawlsiatna a thuak mite hon khia un. Minam dangte, pa nei lote le meigongte simmawhbawl kha loin amau’ tungah ngongtat kei unla, hih munah zong mawhna nei lo mite that kei un. </VERS>
            <VERS vnumber="4"> Bang hang hiam cih leh note in hih thute na zuih takpi uhleh David’ suante kumpi suak tawntung ding uh a, amaute a kipan a nasemte uh le a mite uh sakol leeng le sakol tungah tuangin hih inn kongpite-ah hong lut ding uh hi. </VERS>
            <VERS vnumber="5"> Ahih hangin note in hih thute na zuih kei uhleh keimah Topa in kong genin-ah, hih inn gamlak a suaksak dingin ka kiciam hi. </VERS>
            <VERS vnumber="6"> Bang hang hiam cih leh Judah kumpi inn tawh kisai-in Topa in kong cih in-ah:Nang pen Gilead gam ahi a,Lebanon mual bangin ahi zonginna hoih mahmah hi.Ahih hangin nangsehnel gam kong suaksak dinga,kuamah a ten lohna khuakong suaksak ding hi.</VERS>
            <VERS vnumber="7"> Nang’ langkhat ah a hong susiading mi ka kithawisak dinga,a hei uh hong keng ding uh hi.Amaute in na sidar khuamhoih pente hong phuksakinmei-ah hong khulsak ding uh hi.</VERS>
            <VERS vnumber="8"> “Tua ciangin minam dang tampi in hih khuapi kantan ding uh a, a innsak a innkhangte’ kiangah, ‘Bang hangin hih khuapi lian hici bawl ahi hiam,’ ci-in khatlekhat a kidong ding uh hi. </VERS>
            <VERS vnumber="9"> Tua ciangin, ‘A Pasian uh Topa’ thuciamna taisan uh a, pasian dang peuh bia-in a na a sepsak man uh ahi hi,’ ci-in a kidawngkik ding uh hi, va ci in,” hong ci hi.</VERS>
            <VERS vnumber="10"> Judah mite aw,misi pa Josiah kah kei unla,khasiat kei un.A kipaikhiatpih Shallum hanginnakpitakin kap zaw un.Bang hang hiam cih leha pianna gam a mu dinginamah hong kilehkik nawn lo ding hi.</VERS>
            <VERS vnumber="11"> Bang hang hiam cih leh Judah kumpipa Josiah’ za a luah a tapa, hih mun panin a pai khia pa Shallum thu tawh kisai-in Topa in, “Amah hong kilehkik nawn lo dinga, </VERS>
            <VERS vnumber="12"> salin a kikaihna munah a si ding hi. Hih gam a mukik nawn kei ding hi,” a ci hi.</VERS>
            <VERS vnumber="13"> Thuman lopi-in inn lam a,zuauthu tawh inndei tungnung a lam mi,ama na a mawkna-ina inn veengte a semsak mi,thaman a pia lo mi ingimna thuak tahen.</VERS>
            <VERS vnumber="14"> “Inndei tungnung zapi a awnginn gol khat ka lam ding hi,”ci-in tawlet vangte bawl a,taamtak singpeek tawh thuap sawm a,za san a zut mi in gimna thuak tahen.</VERS>
            <VERS vnumber="15"> Taamtak sing tawh inn na lam maninkumpi kisa na hi hiam?Na pa in an ne tui dawn a,thumanna le diktatna tawhna a sep manina maa pai hi lo ahi hiam?</VERS>
            <VERS vnumber="16"> Amah in mizawngte le mi cimawhtethuman tawh thu khen a,na khempeuh a hoiha suak pah hi.Tu-a banga hihna pen kei nong theihna uhhi lo ahi hiam, Topa in kong ci hi.</VERS>
            <VERS vnumber="17"> Ahih hangin note inthuman lo tawh ngahna ding ahi zongin,mimawh lote’ sisanluanna ding ahi zongin,mi nuaisiahna lengongtatna ding ahi zongin,na mitte uh le na lungsim uhna zang uh hi.</VERS>
            <VERS vnumber="18"> Tua ahih manin Judah kumpipa Josiah’ tapa Jehoiakim thu tawh kisai-in Topa in hih bangin kong ci hi:“Amaute in, ‘Sanggampa aw,’‘Sanggamnu aw,’ ci-ina sih ciangun a kikah bangunamah a sih ciangin a kah kei ding uh a,‘Topa aw, kumpipa aw,’ci-in zong a kah kei ding uh hi.</VERS>
            <VERS vnumber="19"> La si a kiphum bang lelinamah kivui dinga,Jerusalem kongpi pualamahkikai talin kipaai ding hi,” a ci hi. </VERS>
            <VERS vnumber="20"> Jerusalem khua mite aw,Lebanon Mual tungahkahto-in awng unla,Bashan gamah va kiko un.Abarim mualtungah va kiko un;bang hang hiam cih lehna pawlte un gal lel khin hi.</VERS>
            <VERS vnumber="21"> Na daupai laitakun kong hopih hanginna hong ngai nuam kei uh hi.Na neu tung uh a kipannong tuacih ngitnget uh a,keima thu nong mang ngei kei uh hi.</VERS>
            <VERS vnumber="22"> Na makaite uh huih inhong mut mangsak dinga,na pawlte uh salin kiman ding uh hi.Tua ciangin na gitlohna uh hanginmaizumin na lung-am ding uh hi.</VERS>
            <VERS vnumber="23"> Lebanon gam panin a kilataamtak inn sungahnuamtakin na teeng uh hi.Ahih hangin gimna hong tun cianginbangzah takin na tau ding uh hiam?Numei nausuak dingte tawhna kibang ding uh hi.</VERS>
            <VERS vnumber="24"> Topa in Jehoiakim tapa Judah kumpipa Jehoiakhin tungah, “Kei a nungta Pasian ka hih mah bangin, nangmah in ka taklam khutah a om ka letmatthuhna tawh a kibang na hih hangin nang kong la khia dinga, </VERS>
            <VERS vnumber="25"> na kihtak, nang hong that nuamte’ khut sungah kong pia ding hi. Babylon kumpipa Nebukhadnezzar le Khaldea mite’ khut sungah nang kong pia ding hi. </VERS>
            <VERS vnumber="26"> Nangmah le nang hong paii na nu, na suahna mun uh ahi lo gam dangah kong lawn khia dinga, tua laitakah na si ding uh hi. </VERS>
            <VERS vnumber="27"> Na ciahkik nopna gam uhah na ciahkik thei nawn kei ding uh hi,” a ci hi.</VERS>
            <VERS vnumber="28"> Jehoiakhin, kuama deih loh a kipaai mangbeel kitam tawh kibang ta ahi hiam?Bang hangin amah le a tate kilawn khia a,a theih loh uh gamah kipaai mang ahi hiam?</VERS>
            <VERS vnumber="29"> Aw ka gam, ka gam aw,Topa’ kammal ngai dih ve’n!</VERS>
            <VERS vnumber="30"> Topa in hih bangin ci hi:“Hih pa, ta nei lopa,a khan tawntungina gualzo ngei lopa, ci-in ciamteh un.Ama suanlekhakte khat beek inDavid’ tokhom luah lo dinga,Judah gam a uk kei ding hi,”a ci hi.</VERS>
        </CHAPTER>
    </BIBLEBOOK>
    <BIBLEBOOK bnumber="25" bname="Kahla" bsname="Lamen">
    </BIBLEBOOK>
    <BIBLEBOOK bnumber="26" bname="Ezekiel" bsname="Eeze">
    </BIBLEBOOK>
    <BIBLEBOOK bnumber="27" bname="Daniel" bsname="Daniel">
    </BIBLEBOOK>
    <BIBLEBOOK bnumber="28" bname="Hosea" bsname="Hosea">
    </BIBLEBOOK>
    <BIBLEBOOK bnumber="29" bname="Joel" bsname="Joel">
    </BIBLEBOOK>
    <BIBLEBOOK bnumber="30" bname="Amos" bsname="Amos">
    </BIBLEBOOK>
    <BIBLEBOOK bnumber="31" bname="Obadiah" bsname="Obadiah">
    </BIBLEBOOK>
    <BIBLEBOOK bnumber="32" bname="Jonah" bsname="Jonah">
    </BIBLEBOOK>
    <BIBLEBOOK bnumber="33" bname="Mikah" bsname="Mikah">
    </BIBLEBOOK>
    <BIBLEBOOK bnumber="34" bname="Nahum" bsname="Nahum">
    </BIBLEBOOK>
    <BIBLEBOOK bnumber="35" bname="Habakkuk" bsname="Habakkuk">
    </BIBLEBOOK>
    <BIBLEBOOK bnumber="36" bname="Zefaniah" bsname="Zefaniah">
    </BIBLEBOOK>
    <BIBLEBOOK bnumber="37" bname="Haggai" bsname="Haggai">
    </BIBLEBOOK>
    <BIBLEBOOK bnumber="38" bname="Zekhariah" bsname="Zekhariah">
    </BIBLEBOOK>
    <BIBLEBOOK bnumber="39" bname="Malakhi" bsname="Malakhi">
    </BIBLEBOOK>
    <BIBLEBOOK bnumber="40" bname="Matthai" bsname="Matthai">
    </BIBLEBOOK>
    <BIBLEBOOK bnumber="41" bname="Marka" bsname="Marka">
    </BIBLEBOOK>
    <BIBLEBOOK bnumber="42" bname="Luka" bsname="Luka">
    </BIBLEBOOK>
    <BIBLEBOOK bnumber="43" bname="Johan" bsname="John">
    </BIBLEBOOK>
    <BIBLEBOOK bnumber="44" bname="Sawltak" bsname="Act">
    </BIBLEBOOK>
    <BIBLEBOOK bnumber="45" bname="Rom" bsname="Rom">
    </BIBLEBOOK>
    <BIBLEBOOK bnumber="46" bname="1Korin" bsname="1Korin">
    </BIBLEBOOK>
    <BIBLEBOOK bnumber="47" bname="2Korin" bsname="2Korin">
    </BIBLEBOOK>
    <BIBLEBOOK bnumber="48" bname="Galati" bsname="Galati">
    </BIBLEBOOK>
    <BIBLEBOOK bnumber="49" bname="Efesa" bsname="Efesa">
    </BIBLEBOOK>
    <BIBLEBOOK bnumber="50" bname="Filippi" bsname="Filippi">
    </BIBLEBOOK>
    <BIBLEBOOK bnumber="51" bname="Kolose" bsname="Kolose">
    </BIBLEBOOK>
    <BIBLEBOOK bnumber="52" bname="1 Thesalonika" bsname="1The">
    </BIBLEBOOK>
    <BIBLEBOOK bnumber="53" bname="2 Thesalonika" bsname="2The">
    </BIBLEBOOK>
    <BIBLEBOOK bnumber="54" bname="1 Timoti" bsname="2Timo">
    </BIBLEBOOK>
    <BIBLEBOOK bnumber="55" bname="2 Timoti" bsname="2Timo">
    </BIBLEBOOK>
    <BIBLEBOOK bnumber="56" bname="Titus" bname="Tit">
    </BIBLEBOOK>
    <BIBLEBOOK bnumber="57" bname="Filemon" bsname="File">
    </BIBLEBOOK>
    <BIBLEBOOK bnumber="58" bname="Hebru" bsname="Hebru">
    </BIBLEBOOK>
    <BIBLEBOOK bnumber="59" bname="James" bsname="James">
    </BIBLEBOOK>
    <BIBLEBOOK bnumber="60" bname="1 Peter" bsname="1Pet">
    </BIBLEBOOK>
    <BIBLEBOOK bnumber="61" bname="2 Peter" bsname="2Pet">
    </BIBLEBOOK>
    <BIBLEBOOK bnumber="62" bname="1 Johan" bsname="1John">
    </BIBLEBOOK>
    <BIBLEBOOK bnumber="63" bname="2 Johan" bsname="2John">
    </BIBLEBOOK>
    <BIBLEBOOK bnumber="64" bname="3 Johan" bsname="3John">
    </BIBLEBOOK>
    <BIBLEBOOK bnumber="65" bname="Jude" bsname="Jude">
    </BIBLEBOOK>
    <BIBLEBOOK bnumber="66" bname="Maangmuhna" bsname="Maang">
    </BIBLEBOOK>
</XMLBIBLE>